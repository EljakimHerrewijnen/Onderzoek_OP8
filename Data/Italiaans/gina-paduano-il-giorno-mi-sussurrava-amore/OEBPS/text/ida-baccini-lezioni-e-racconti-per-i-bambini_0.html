<?xml version="1.0"?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml"><head><title>Lezioni e Racconti per i bambini</title><meta http-equiv="Content-Type" content="application/xhtml+xml; charset=utf-8"/><link rel="stylesheet" href="css/style.css" type="text/css"/></head><body><div><h3 id="c362575641"> </h3><p>    Gentiliss. signor Trevisini,<br/><br/>
Ella cortesemente mi chiede quattro righe di prefazione per il nuovo libro della signora IDA BACCINI; ed io appagherei il suo desiderio, qualora credessi che le quattro righe che Ella m'invita a scrivere, potessero giovare a qualcosa. Io per&#xF2; non lo credo; e d'altra parte Ella, provetto ed esperto editore, sa che i buoni libri non hanno bisogno di raccomandazioni, come il buon vino non ha bisogno di frasca; i buoni libri si fanno, a poco a poco, strada da s&#xE8; nelle scuole e nelle famiglie, e la guerra che pu&#xF2; essere loro mossa da qualche malevolo non riesce davvero a farne vendere una copia di meno. Il buon senso, grazie a Dio trionfa in tutto; esso non guardando in faccia a nessuno, non curando le combriccole, lasciando biasimare o lodare a lor posta i critici venderecci, se ne va dritto dritto per la sua via, ed ha con s&#xE8; tutti i buoni, tutti gli onesti, ossia i pi&#xF9;. E il buon senso in fatti trionfa anche nella scelta dei libri di testo; prova ne sia che quelli scritti dalla signora IDA BACCINI vengono letti molto volentieri dai nostri fanciulli, e sono adoperati in moltissime scuole italiane. Dettati nel puro e gentile idioma toscano, questi libri parlano al fanciullo il suo linguaggio, lo dilettano, lo avvezzano a vedere, ad osservare il mondo esteriore, come ad amare il bene morale.<br/><br/>
Prima di accingersi a scrivere libri scolastici, l'Autrice si fece maestra, e nelle scuole, in mezzo a centinaia di fanciulli, impar&#xF2; a conoscerne il cuore, e vide il modo di mettere in pratica i princip&#xEE; della scienza pedagogica moderna. Perci&#xF2; i libri della signora BACCINI, scritti con esperienza della scuola e con cuore pieno di carit&#xE0;, sono veri giojelli per l'infanzia.<br/><br/>
Sia dunque certo, signor Trevisini, che questo libriccino ricever&#xE0; liete ed oneste accoglienze, perch&#xE8; la signora BACCINI scrive con pratica di insegnante e con cuore di artista e di madre. Tale &#xE8; la mia opinione espressa cos&#xEC; alla buona a Lei; ma se Ella credesse che queste quattro righe possano stare in fronte al nuovo libretto, le stampi pure.<br/><br/>
E con ossequio mi confermo, Egregio signor Trevisini,<br/><br/>
                                               Devotiss. suo<br/><br/>
                                                PIETRO DAZZI.<br/><br/><br/>
Fra i libri scolastici elementari, apparsi in quest'ultimo biennio, molti sono senza dubbio quelli che si raccomandano agli educatori, s&#xEC; per la bont&#xE0; degli intendimenti, come per la forma snella e schiettamente italiana.<br/><br/>
Abbiamo infatti lodate operette che trattano di viaggi, di avventure fantastiche, di azienda domestica, di nozioni scientifiche; abbiamo succosi compendi di geografia, di storia patria, di aritmetica ragionata: abbiamo racconti patetici dove il sentimento si leva fin quasi alla lirica; ne abbiamo altri in cui &#xE8; dimostrato, una volta di pi&#xF9; quanto sia facile e breve il passo dal ridere al deridere.<br/><br/>
Di libri per&#xF2; che istruendo educhino, e che nell'analisi dei sentimenti osservino quella eterna e quasi sempre dimenticata legge di gradazione, senza l'osservanza della quale cresceremo alla societ&#xE0; non degli uomini, ma delle caricature, pare a me sia tuttora difetto grande.<br/><br/>
Tutti i nostri fanciulli, che pur cianciano eruditamente della semplicit&#xE0; di Cincinnato e della grandezza del primo Bruto, si danno i pizzicotti tra loro, fanno le boccacce al maestro e mettono in canzonatura la nonna.<br/><br/>
Facciamoci piccoli coi piccoli, e se non riusciremo a fabbricar degli om&#xEC;ni, avremo pur sempre il gusto di vederci crescer d'intorno dei ragazzi buoni e garbati.<br/><br/>
Gli Attilii Regoli, i Pichi della Mirandola e le Gaetane Agnesi, verranno a suo tempo!<br/><br/>
Con questi intendimenti mi sono ingegnata di mettere insieme il mio nuovo libriccino. &#xC8; un'umile cosa: ma se la lettura di queste paginette potesse far buono un fanciullo, o se cattivo, correggerlo, a me parrebbe di avere inalzato una piramide.<br/><br/>
                                                IDA BACCINI.<br/><br/><br/>
Una donnina.<br/><br/><br/>
L'Eduvige era una bambina proprio sgomenta. Volere un gran bene alla mamma e vedersela l&#xE0;, in un fondo di letto, con una tossaccia ostinata che non le dava pace n&#xE8; giorno n&#xE8; notte, era una gran passione. Almeno avesse potuto prestarsi in qualche cosa e aiutare il babbo, pazienza! Ma di che cosa pu&#xF2; esser ella capace una bambinuccia di otto o nov'anni?<br/><br/>
C'erano tanti bisogni in quella casa! Il babbo andava all'uffizio la mattina alle dieci e tornava alle cinque. &#xC8; vero che prima d'andar via, metteva la carne al fuoco, dava una ripulitina alla casa e custodiva la malata: ma la sera avrebbe avuto bisogno di trovar tutto all'ordine. E invece doveva rifarsi da una parte: riattizzare il fuoco, far bollire il brodo, buttar la minestra e disimpegnare insomma tutte quelle minute faccenduole, alle quali non si suol dare una grande importanza, ma che nonostante portano via il loro tempo! L'Eduvige s'ingegnava, poverina. Quando andava in camera della mamma, le ravviava la rimboccatura del lenzuolo, le dava la cucchiaiata o accomodava le boccette delle medicine sul comodino. Ma ci voleva altro! Bisognava prendere una ragazzetta a servizio: non c'era rimedio. E questa nuova spesa dava una grande inquietudine al babbo, i cui guadagni erano appena sufficienti a mantener la moglie e la figliuola!<br/><br/>
Una sera dopo desinare, il signor Ernesto, cos&#xEC; chiamavasi il padre dell'Eduvige, aveva avuto bisogno di uscire e di trattenersi un'oretta fuori. La malata era assopita e la nostra bambina non sapeva come passare il tempo. I balocchi e le bambole le erano venuti a noia, specie dacch&#xE8; la mamma s'era messa a letto: lavori preparati non ce ne aveva e il Libro della Bambina era rimasto chiuso nello studio del babbo.<br/><br/>
Ciondola di qua, ciondola di l&#xE0;, le venne fatto di entrare in cucina: Dio, che disordine! Non pareva pi&#xF9; la cucina di prima, quando la mamma rigovernava subito dopo desinare, spazzava, spolverava e socchiudeva le imposte, affinch&#xE8; non entrasse il sole.<br/><br/>
Sul cammino c'era un po' di tutto: tegami, scodelle, bocce, minuzzoli di pane, la scatola della cera da scarpe e perfino un tovagliuolo tutto infrittellato d'unto e di caff&#xE8;; il tavolino, le seggiole erano coperti di filiggine; e nella mezzina mandavano gli ultimi tratti due mosche.<br/><br/>
L'Eduvige pens&#xF2; subito alla mamma e prese una gran risoluzione; se si provasse un po' lei a riordinare quell'arruff&#xED;o e a far risparmiare al babbo la spesa della serva?<br/><br/>
Forse ci riuscirebbe, forse no: ma in ogni modo, a provare non ci si rimette nulla, anzi ci si guadagna sempre qualche cosa, se non altro la pratica.<br/><br/>
L'Eduvige cominci&#xF2; dal riempir d'acqua il calderotto e dal metterlo sul fornello, dove c'era sempre il fuoco acceso: poi riun&#xEC; i piatti grandi, quelli pi&#xF9; piccoli e le marmitte, facendone, ben inteso, tre gruppi distinti; sbratt&#xF2; il cammino, scosse le seggiole, spolver&#xF2; la rastrelliera, e mentre l'acqua finiva di scaldarsi, risciacqu&#xF2; i bicchieri, le chicchere e gli dispose, rovesciati, sopra un vassoio di bandone, che la mamma teneva, per quell'uso, sul piano della madia. Poi, a un pezzo per volta, ren&#xF2; le posate, le asciug&#xF2; e le ripose.<br/><br/>
Quando l'acqua fu a bollore, la vers&#xF2; adagio adagio nel catino, e cominci&#xF2; dal rigovernare i piatti meno unti, per arrivar quindi ai tegami e alle marmitte.<br/><br/><br/>
E quando tutto fu pulito, risciacquato e lustro, l'Eduvige mise altri due tizzi di carbone nel fornello, copr&#xEC; il fuoco con una palettata di cenere, affinch&#xE8; non si consumasse troppo, e socchiuse la finestra. Poi and&#xF2; a lavarsi, a mettersi un bel grembiulino bianco e aspett&#xF2; il babbo con una certa impazienza.<br/><br/>
Quando torn&#xF2;, la mamma si svegliava proprio allora e chiedeva da bere.<br/><br/>
Il signor Ernesto corse in cucina per attingere una mezzina d'acqua fresca, e la bambina dietro. Non appena egli vide tutto quell'ordine e quella pulizia, si volse stupito all'Eduvige e domand&#xF2;:<br/><br/>
Chi c'&#xE8; stato?<br/><br/>
Nessuno! rispose la bambina sorridendo.<br/><br/>
O chi ha fatto le faccende?<br/><br/>
L'Eduvige salt&#xF2; al collo del babbo e gli disse in un orecchio:<br/><br/>
Sono stata io!<br/><br/>
Figuratevi la contentezza di quel pover'uomo! si tenne abbracciata strinta la sua bambina e and&#xF2;, lieto di quel caro peso, in camera della moglie, alla quale raccont&#xF2; tutto.<br/><br/>
La mamma, commossa, fece seder sul letto l'Eduvige e la ricolm&#xF2; di carezze.<br/><br/>
La nostra amica aveva provato dei bei momenti in vita sua, specie quando gli zii di Roma le mandavano a regalare un bel libro, un vestito nuovo o una scatola di chicche. Ma un momento compagno a quello non lo aveva provato mai; mai, neppure quando per la distribuzione dei premi il sindaco le dette, proprio con le sue mani, una bella medaglia d'argento.<br/><br/>
C'&#xE8; una gran soddisfazione a studiare e a meritarsi il premio: ma quella di rendersi utile alla mamma malata &#xE8; pi&#xF9; grande di tutte!<br/><br/><br/>
Il bove.<br/><br/>
Attilio sta per finire sei anni, e a vederlo tutto assennato e composto, gli se ne darebbe anche dieci. Ha quasi l'aria di un omino. La sua passione, quando ha finito di far le cose di scuola, &#xE8; di guardare i libri colle figure. A volte la mamma gli presta un librone grosso grosso, dove ci sono disegnate tutte le bestie, tutte le piante e tutte le pietre che si trovano sulla terra. Il babbo dice che quel librone &#xE8; intitolato &#xAB;Storia Naturale&#xBB;, ma il bambino non si confonde coi titoli, e passa delle ore a guardare ora un bell'uccello dalla coda lunga lunga, ora qualche albero dalle foglie gigantesche, ora certe pietre dalle forme curiose, che sporgono dall'interno d'una grotta o rotolano dal vertice d'un monte scosceso.<br/><br/>
Un giorno per&#xF2;, il nostro Attilio torn&#xF2; a casa piangendo e singhiozzando: un bambino cattivo, uno di quei bambini maleducati che vanno alle scuole senza ricavarne profitto, gli aveva dato del bue. Quella parola di bue proferita ad alta voce, con modo schernevole, aveva fatto un grande effetto sull'animo di Attilio: gli pareva di non potere esser trattato di peggio, anche se fosse campato cent'anni.<br/><br/>
Bue! bue! Ma io non ci vedo poi un gran male in questa parola, disse il babbo ridendo. &#xC8; il nome d'una bestia rispettabile e utilissima, della quale non so come potremmo fare a meno.<br/><br/>
Attilio spalancava i suoi begli occhi turchini e guardava il babbo con quell'aria che equivale ad una interrogazione.<br/><br/>
Sicuro, riprese quest'ultimo. E steso il braccio sul tavolino dello studio prese il &#xAB;Giornale dei bambini&#xBB; dove appunto c'era disegnato un bel bue.Guarda da te, disse al bambino.<br/><br/><br/>
Attilio si pose ad esaminare l'animale.<br/><br/>
Ha quattro gambe, disse subito.<br/><br/>
E poi?<br/><br/>
E poi due corna sulla testa!<br/><br/>
E poi?<br/><br/>
E poi la coda!<br/><br/>
E poi?<br/><br/>
E poi un musone lungo lungo!<br/><br/>
E poi?<br/><br/>
Un orecchio e un occhio.<br/><br/>
Ne ha due, come li abbiamo tu e io: ma siccome l'altro occhio e l'altro orecchio rimangono dalla parte di l&#xE0;, noi non possiamo vederli. Guarda me, disse il babbo, mettendosi di profilo.<br/><br/>
&#xC8; vero, disse Attilio. E dopo un breve silenzio, riprese: Hai detto che il bue &#xE8; un animale utilissimo. Perch&#xE8;? A che cosa serve?<br/><br/>
Dimmi un po', nino mio: t'&#xE8; mai avvenuto quando sei andato in campagna, d'imbatterti in un paio di bovi, attaccati a un carro, con una specie di grosso bastone messo a traverso sul collo?<br/><br/>
Li ho veduti tante volte, e so che quella specie di bastone si chiama giogo.<br/><br/>
Ebbene, quei bovi andavano o tornavano dal campo. Il bue &#xE8; il principale aiuto del contadino, perch&#xE8; col mezzo suo lavora la terra, trasporta sul carro i concimi, le m&#xE8;ssi, i pietrami, il fieno e tante altre cose. Il bue &#xE8; robustissimo e pu&#xF2; sopportare, senza soffrire, i lavori pi&#xF9; faticosi.<br/><br/>
O quest'altro animale, che &#xE8; quasi eguale al bove, come si chiama?<br/><br/>
Si chiama vacca ed &#xE8; la sua femmina. Vedi, mentre il bove ha ordinariamente il pelo lucido e bianco, le vacche invece possono esser rosse, nere, brune, bianche, e anche di tutti questi colori riuniti.<br/><br/>
Cosa mangiano i bovi e le vacche?<br/><br/>
Mangiano l'erba, il fieno, e anche la paglia. Poi, quando hanno mangiato, ruminano.<br/><br/>
Non intendo, disse Attilio. Cosa vuol dire ruminare?<br/><br/>
Cos&#xEC; mi piaci, rispose il babbo, facendo una carezza al suo figliuoletto. Io piglierei che tutti i bambini, quando leggono o odono una parola difficile, della quale non riescono a spiegarsi il significato, si facessero a chiederne subito la spiegazione. Cos&#xEC; si eviterebbe di accumolar confusione su confusione e ignoranza sopra ignoranza. Ma tornando alla parola ruminare, ti dir&#xF2; che significa il far ritornare alla bocca il cibo mandato nello stomaco per finirlo di masticare.<br/><br/>
Curiosa! disse il bambino stupefatto. Dimmi, babbo, ruminiamo forse anche noi?<br/><br/>
No, caro. I soli esseri che ruminano sono gli animali che hanno, come questa vacca e questo bove, il piede fesso, e una sola fila di denti. Di loro si dice che appartengono ai ruminanti. Torniamo ora, se ti piace, all'utilit&#xE0; che ci danno questi due animali.<br/><br/>
La vacca partorisce i vitelli, i quali ci servono per cibo o vengono allevati dagli agricoltori, affinch&#xE8; diventino, col tempo, manzi, tori e bovi.<br/><br/>
&#xC8; vero che il latte ce lo d&#xE0; la vacca?<br/><br/>
&#xC8; vero; ed &#xE8; un latte nutriente, leggiero, saporito. Ma il latte ce lo danno anche le femmine di altri animali, come la capra, l'asina e la pecora. Col fior di latte sbattuto con certa maestria, in capaci vasi di legno detti zangole, si fa il burro, che mangiamo tante volte disteso sul pane, ed &#xE8; un condimento cos&#xEC; squisito e delicato.<br/><br/>
Ma l'utilit&#xE0; di queste povere e buone bestie non cessa alla loro morte: la carne del bove &#xE8; uno dei nostri quotidiani e pi&#xF9; sostanziosi nutrimenti: della sua pelle conciata si fa il cuoio, quel cuoio che i calzolai adoprano per fare scarpe e stivali. La pelle dei vitelli serve anch'essa a far tomai, mantici, cinghie e finimenti da cavalli. Gli ossi e le corna dei bovi sono lavorate dal tornitore, dal fabbricante di pettini: e colle cartilagini, i tendini e le raschiature delle loro pelli, si fa la colla dei legnaiuoli. Perfino il pelo della loro bocca &#xE8; utile: esso serve a imbottire i cuscini da selle e i basti.<br/><br/>
Dunque l'esser chiamato bue non &#xE8; un'impertinenza! sento che &#xE8; una bestia tanto per bene! Io non potrei, neanche a campar cent'anni, fare una sola delle tante cose di cui &#xE8; capace un bove. Io non ho la sua forza, n&#xE8;....<br/><br/>
Figliuolo mio, il confronto non regge. L'uomo non pu&#xF2; n&#xE8; dev'esser paragonato alla bestia. Egli ha l'intelligenza, la ragione e quindi la scelta tra ci&#xF2; che &#xE8; bene e ci&#xF2; che &#xE8; male. L'uomo non potrebbe, &#xE8; vero, sobbarcarsi alle fatiche del bove; ma colla forza della sua volont&#xE0; e del suo genio, rende fertili le terre meno ospitali, traversa l'oceano sopra fragili barche, abbatte e fora i monti, conta le stelle del firmamento e inventa macchine portentose.<br/><br/>
Quel bambino ha dunque avuto torto dandoti del bue, prima perch&#xE8; aveva l'intenzione di darti un dispiacere, poi perch&#xE8; non c'&#xE8; nessun termine di confronto fra una povera bestia, i cui occhi sono sempre condannati a guardar la terra, e l'uomo che pu&#xF2; e deve sollevarli al cielo, e dal cielo a Dio. Ma tu devi scusare quel bambino e provargli, perdonandogli, che non sei un bue.<br/><br/>
       *       *       *       *       *<br/><br/>
1. Perch&#xE8; Attilio aveva il broncio?<br/><br/>
2. Com'&#xE8; fatto il bove?<br/><br/>
3. A che serve il bove?<br/><br/>
4. Che cos'&#xE8; il giogo?<br/><br/>
5. Come si chiama la femmina del bove?<br/><br/>
6. Di che cosa si nutrono i bovi e le vacche?<br/><br/>
7. Che cosa vuol dir ruminare?<br/><br/>
8. Come si chiamano i figliuoli della vacca, finch&#xE8; sono piccoli?<br/><br/>
9. Chi ci procura il latte? Come si fa il burro?<br/><br/>
10. Quali vantaggi riceviamo dai bovi e dalle vacche?<br/><br/><br/>
Un regalo.<br/><br/><br/>
Fra otto giorni &#xE8; la festa di Manfredo, diceva l'Ida alla sua mamma. Non so proprio che cosa dargli: vedi, mamma, tu dovresti comprarmi qualche bel gingillino di suo gusto: cos&#xEC; mi farei onore e lo contenterei.<br/><br/>
In questo caso, figliuola mia, il regalo lo farei io e non tu.<br/><br/>
&#xC8; vero anche cotesto. Ma se non ho nulla che possa piacergli!<br/><br/>
Vediamo un po': hai una bella pianta di viole...<br/><br/>
Il violo! Ti pare? Di dove prenderei i fiori per farti i mazzolini? Quello non lo posso dar via.<br/><br/><br/>
Hai il passerotto!<br/><br/>
Oh mamma! Il passerotto? Un passerotto ammaestrato tanto bene, che mi vien dietro da per tutto!<br/><br/>
E le tortorine?<br/><br/>
Anche quelle, lo sai bene, le ho, si pu&#xF2; dire rilevate da me, fino da quando uscirono dall'uovo. Le chiamo le mie figliuole.<br/><br/>
Dunque non hai proprio nulla da dare al povero Manfredo!<br/><br/>
Per quello s&#xEC;! Ci avrei....<br/><br/>
Che cosa?<br/><br/>
Te ne rammenti di quella bella borsa di seta rossa traforata che mi regal&#xF2; la zia, anno, per ceppo? &#xC8; una gran bella borsa!<br/><br/>
&#xC8; vero. Ma cosa vuoi che ne faccia il tuo fratellino? Egli non ha denari, n&#xE8; potrebbe quindi adoprarla. Anche tu, appena la ricevesti, corresti subito a buttarla nel fondo del cassettone.<br/><br/>
Scusa, mamma, ma la borsa sarebbe un bel regalino!<br/><br/>
No, figliuola: un regalo, a voler che sia bello deve piacere a noi: e far piacere a chi lo riceve.<br/><br/>
Dunque, a detta tua, io dovrei regalare a Manfredo tutte le cose che mi sono care!<br/><br/>
Tutte, no. Una sola basterebbe!<br/><br/>
L'Ida riflett&#xE8; un momento e disse:<br/><br/>
Quand'&#xE8; cos&#xEC; coglier&#xF2;, per la festa di Manfredo, i pi&#xF9; bei fiorellini della mia pianta, e gli regaler&#xF2; il passerotto.<br/><br/>
Brava bambina! Lo dicevo tra me che la mia Ida ha buon cuore!<br/><br/>
Aspetta: cominciando da oggi, voglio che il passerotto si avvezzi a volar sulla spalla di Manfredo: cos&#xEC; gli si affezioner&#xE0;, e quando glie lo regaler&#xF2;, lo gradir&#xE0; di pi&#xF9;.<br/><br/>
Dammi un bacio, figliuolina mia amorosa. Quest'attenzione gentile raddoppia il valore del tuo regalo. Vedi, cara: &#xE8; il cuore quello che rende prezioso il dono pi&#xF9; umile. Ti assicuro che non potresti fare un regalo pi&#xF9; bello a Manfredo ed a me.<br/><br/>
Anch'io sono contenta, disse la bambina.<br/><br/>
E lo sarai ancor pi&#xF9; il giorno della festa, riprese la signora Maria: ho intenzione di dare una merendina a Manfredo e d'invitare tutti i suoi amici. Tu, s'intende, ne farai gli onori, e ti comporterai da quella donnina giudiziosa e assennata che sei sempre stata. L'hai caro?<br/><br/>
L'Ida dette un bacio alla mamma e corse in camera sua a dare un seme al passerotto. Curiosa! Non le era mai parso tanto bellino!<br/><br/><br/>
I sassi.<br/><br/><br/>
Si baloccavano tutti e due: Carlo raccattava i sassolini e Dario li distribuiva in piccoli quadrati, in archi, in tondi, in angoli. La mamma, seduta sulla panchina accanto, lavorava, e di quando in quando dava un'occhiata ai suoi figliuoletti.<br/><br/>
Tra quei sassolini ce n'erano dei graziosi, tanto per forma come per colore; alcuni erano piccini, rotondi, lisci, e neri: altri, pi&#xF9; grossetti, apparivano screziati di rosso, di verde e di giallo.<br/><br/>
Carlo domand&#xF2; a Dario:<br/><br/>
Lo sai, tu, di dove si levano questi sassolini?<br/><br/>
No, ma saranno venuti da s&#xE8;.<br/><br/>
Dinne delle grosse! Venuti da s&#xE8;! Come devono fare a venire da s&#xE8;? Li hai presi per piante? Gi&#xE0; neppure le piante vengono da s&#xE8;: bisogna seminarle e....<br/><br/>
Seminarle! Sta a vedere che tutta l'erbaccia inutile che cresce tra i crepacci delle vecchie mura e ne' giardini abbandonati, &#xE8; stata seminata!<br/><br/>
Dalla mano dell'uomo, no certo: ma il vento o qualche uccellino avr&#xE0; trasportato i semi di quell'erba nei luoghi che hai accennato.<br/><br/>
Lo stesso sar&#xE0; avvenuto dei sassolini....<br/><br/>
Si cheti, ignorantello! I sassi, per sua regola non possono nascere n&#xE8; crescere, n&#xE8;....<br/><br/>
L'epiteto inaspettato e soprattutto quel lei autorevole, sostituito di punto in bianco al tu, colpirono il povero Dario, il quale guard&#xF2; dapprima suo fratello con aria indecisa, poi la mamma, poi un cane che abbaiava: e non sapendo far di meglio, proruppe in un dirotto pianto e strill&#xF2;:<br/><br/>
Ih! Ih! Io non voglio esser chiamato ignorantello da te! Ih! Ih!<br/><br/>
La mamma giudic&#xF2; prudente d'intervenire.<br/><br/>
Carlo le corse incontro per giustificarsi, ma la mamma non glie ne dette il tempo.<br/><br/>
Dario ha ragione, diss'ella con severit&#xE0;. Un bambino buono e ben educato non deve offender mai nessuno: figuriamoci poi il fratellino minore!<br/><br/>
Scusa, mamma! Ma il supporre che i sassi nascano in un giardino come le piante e i fiori &#xE8; un po' grossa!<br/><br/>
Certo &#xE8; grossa. Ma perch&#xE8;, invece di domandarlo a Dario, non ci spiega ella di dove si levino i sassolini con i quali s'&#xE8; baloccato finora?<br/><br/>
Carlo abbass&#xF2; il capo e si mise a guardare lo spunterbo dei suoi stivaletti.<br/><br/>
Bravo, esclam&#xF2; la mamma, bravo davvero! Stia dunque attento alle mie parole; e tu, povero piccino, smetti di piangere. L'ignoranza non &#xE8; una colpa: ma l'esser presentuosi e sgarbati, s&#xEC;.<br/><br/>
Carlo si butt&#xF2; al collo della mamma e nascose il suo visino lacrimoso nel seno di lei. Era pentito.<br/><br/>
I sassolini, seguit&#xF2; la buona signora tutta contenta, si levano dal letto dei fiumi....<br/><br/>
O che i fiumi hanno il letto? osserv&#xF2; Dario.<br/><br/>
Si chiama letto quello spazio di terreno, limitato dalle sponde, dove scorrono i fiumi.<br/><br/>
Ora ho capito. Ma chi ce li porta, i sassolini, nel letto dei fiumi?<br/><br/><br/>
Un momento. I fiumi scaturiscono dai monti scorrono pi&#xF9; o meno rapidamente al piano, dove sono le citt&#xE0;, le borgate e i villaggi, che essi traversano per quindi scaricarsi in mare.<br/><br/>
Il nostro Arno, per esempio, nasce dalla Falterona, il Po dal Monviso, e cos&#xEC; via via.<br/><br/>
Ora quelle acque, nel loro corso violento, corrodono il terreno, e a un po' per volta, portano via dalle montagne pietre pi&#xF9; o meno grosse, alcune delle quali, rotolando sempre e perci&#xF2; consumandosi, diventano ghiaia, ossia quei minuti sassolini di cui i giardinieri ricoprono lo sterrato dei viali e dei parchi.<br/><br/>
Ora ho capito benissimo, disse Dario.<br/><br/>
Del resto, riprese la mamma, Carlo aveva ragione quando affermava che i sassi non possono, come le piante e gli animali, crescere e riprodursi. Le pietre, figliuoli miei, come anche l'oro, l'argento, il ferro e il rame, non si muovono, non respirano, non crescono, non muoiono. E tutti quei corpi che non hanno vita, che non si muovono, non sentono, non si riproducono, si chiamano minerali.<br/><br/>
Mamma, domand&#xF2; Carlo, le pietre con le quali i muratori fanno le case, si levano anch'esse dalle montagne?<br/><br/>
S&#xEC;, figliuolo.<br/><br/>
O il marmo si leva dalle montagne?<br/><br/>
Anche il marmo si cava dai monti; ma non da tutti i monti; per esempio qui da noi in Toscana, sono i monti di Carrara, dai quali si cava un marmo bellissimo. Il marmo &#xE8; liscio e bianco, e gli scultori e gli architetti se ne servono per fare statue, bassirilievi, imbasamenti, facciate di chiese, di palazzi, ecc.: col marmo si fanno i frontoni dei camminetti, gl'impiantiti, i piani dei cassettoni, quelli dei tavolini nelle botteghe, e mille altre cose.<br/><br/>
Fra le pietre pi&#xF9; stimate sono da annoverarsi il porfido, il granito, il marmo nero di Como, la pietra arenaria, i cristalli di rocca, con i quali si fanno lenti di canocchiali e si imitano le pietre preziose, delle quali vi parler&#xF2; uno di questi giorni.<br/><br/>
E la mamma pose fine, alzandosi, alla sua lezioncina.<br/><br/>
Il sole stava per tramontare e diffondeva pel cielo e su' monti lontani uno splendore di fiamma: nella vasca guizzavano, rincorrendosi, i pesciolini, e tra le siepi era un confuso bisbiglio d'insetti e di uccelli.<br/><br/>
Carlo prese per la mano il suo fratellino e s'avvi&#xF2; avanti, lieto e composto.<br/><br/>
La mamma li seguiva, lenta. Ella non sapeva dov'era maggior pace: se nel suo cuore, o nella serenit&#xE0; malinconica di quel crepuscolo estivo.<br/><br/>
       *       *       *       *       *<br/><br/>
1. Di dove si levano i sassolini?<br/><br/>
2. Che cosa intendete per letto di un fiume?<br/><br/>
3. Di dove nascono i fiumi?<br/><br/>
4. Da quali monti nascono il Po e l'Arno?<br/><br/>
5. Che cos'&#xE8; la ghiaia?<br/><br/>
6. In che differiscono le pietre dagli animali e dalle piante?<br/><br/>
7. Che cosa sono i minerali?<br/><br/>
8. Che cosa si fa col marmo?<br/><br/>
9. Ditemi il nome di qualche pietra.<br/><br/><br/>
Il fratellino dell'Enrichetta.<br/><br/><br/>
L'Enrichetta si era levata quella mattina sul far del giorno, per andare a cogliere qualche viola nel giardino, e farne un mazzolino alla mamma. Mentre stava per scender la scala, il babbo la ferm&#xF2; sorridendo, la prese in collo e le disse:<br/><br/>
Buon giorno, Enrichettina, spicciati a venir con me dalla mamma, ti vogliamo far vedere una cosa che ti riempir&#xE0; di contentezza.<br/><br/>
Che cosa c'&#xE8;, babbo? chiese la piccina.<br/><br/>
C'&#xE8; che il Signore ti ha fatto un regalo, un un bel regalo: nientemeno che un fratellino.<br/><br/>
Un fratellino? E dov'&#xE8;? Su, su, portami a vederlo, te ne prego.<br/><br/>
Il babbo apr&#xEC; l'uscio della camera dove dormiva la mamma. A capo del letto c'era una donna di fuori che rifasciava un bambino.<br/><br/>
Allora s&#xEC; che piovvero le domande! Il babbo s'ingegnava di rispondervi alla meglio, e quando cred&#xE8; di avere appagato la curiosit&#xE0; dell'Enrichetta, questa gli domand&#xF2; di punto in bianco:<br/><br/>
Babbo, chi &#xE8; quella donna? Perch&#xE8; abballotta cos&#xEC; il mio fratellino? Non c'&#xE8; pericolo che gli faccia male?<br/><br/>
Non ci pensar neppure. &#xC8; una buona donna che ho mandato a chiamare, affinch&#xE8; prenda cura del bambino, gli dia il giulebbe e lo rifasci.<br/><br/>
Ma il bambino &#xE8; della mamma. Lo ha visto?<br/><br/>
S&#xEC;, che l'ho veduto, disse la signora scansando il parato del letto per veder meglio l'Enrichetta. E tu sei contenta d'averlo?<br/><br/>
Se sono contenta? figuratelo! non sar&#xF2; pi&#xF9; sola a fare i balocchi. Ma che viso curioso! Babbo, ti contenti che lo faccia correre con me? Lo terr&#xF2; per la mano.<br/><br/>
&#xC8; impossibile; il poverino non si reggerebbe in gambe. Non vedi come le ha deboli?<br/><br/>
Oh Dio! Che bei piedini! paiono di ovatta! Lo vedo da me, che prima di correre ci vorr&#xE0; del tempo.<br/><br/>
Pazienza! Bisogner&#xE0; prima che egli impari a camminare: e dopo, sgambetterete insieme nel giardino.<br/><br/>
Davvero? Povero piccino! Voglio che stia sempre con me. Intanto, perch&#xE8; tu possa avvezzarti a volermi bene, eccoti una figurina, prendila. Babbo, perch&#xE8; non la vuole e tiene le manine serrate?<br/><br/>
Perch&#xE8; non sa che cosa farsene. Bisogna aspettare qualche mese.<br/><br/>
Quand'&#xE8; cos&#xEC;! Caro omino mio! Io ti regaler&#xF2; i miei balocchi. L'hai caro? Rispondi. Ti pare, babbo, che sia l&#xEC; l&#xEC; per ridere? Su, da bravo, chiamami Enrichetta, Enrichetta! O che non puoi parlare?<br/><br/>
Parler&#xE0; fra due anni. Ma tu procura di non stordir la mamma col tuo cicaleggio.<br/><br/>
Guarda, guarda, babbo! Ha il visino tutto contratto, piange: forse avr&#xE0; fame. Aspetta, caro; corro in dispensa a farmi dare una chicca.<br/><br/>
Il bambino non potrebbe mangiarla, disse il babbo; guarda la sua bocca: non ha nemmeno un dente. Come vuoi che faccia a masticare?<br/><br/>
Dunque non pu&#xF2; mangiare! O di che cosa camper&#xE0;? Se dovesse morir di fame!<br/><br/>
No, figliuola: il buon Dio ha gi&#xE0; provvisto ai suoi bisogni, disse la mamma, guardando con amore la sua creaturina. Il mio seno &#xE8; pieno di latte, destinato a sostentare il tuo fratellino. Egli &#xE8; deboluccio, come vedi: ma fra qualche mese, sgambetter&#xE0; in terra come un agnellino.<br/><br/>
Mi par mill'anni di vederlo! Guarda, babbo, la bella testina tonda! Non m'arrischio a toccarla.<br/><br/>
La puoi toccare, ma leggermente.<br/><br/>
Oh s&#xEC;, adagino. Dio com'&#xE8; morbida! Par di toccare del cotone in fiocco.<br/><br/>
E cos&#xEC; sono le testine di tutti i bimbi nati d'allora.<br/><br/>
Se il poverino cadesse se la farebbe in mille pezzi.<br/><br/>
Certo. Ma noi lo vigileremo sempre, affinch&#xE8; non gli avvengano disgrazie.<br/><br/>
Sai, Enrichetta, disse a un tratto la mamma, che cinque anni sono eri piccina come lui?<br/><br/>
Io? Davvero, mamma? Non ci credo!<br/><br/>
Eppure, &#xE8; verissimo.<br/><br/>
Ma se non me ne ricordo!<br/><br/>
Ne sono persuasa. Vediamo un po': Com'era, cinque anni sono, il parato di questa camera?<br/><br/>
&#xC8; sempre stato cos&#xEC;.<br/><br/>
Niente affatto. Io lo feci mutare quand'eri piccina, com'&#xE8; ora il tuo fratellino.<br/><br/>
Curiosa! Non me ne avvidi neppure.<br/><br/>
I bambini cos&#xEC; piccini non si avvedono mai di quanto avviene intorno a loro, e se fra cinque o sei anni chiederai al tuo fratellino qualche schiarimento sulla giornata d'oggi, vedrai che non si ricorder&#xE0; di nulla.<br/><br/>
Anch'io, dunque, ho avuto il latte della mamma?<br/><br/>
Senza dubbio, rispose il babbo. Se tu sapessi quanto la poveretta si &#xE8; affaticata per te! Eri tanto debolina, che non potevi inghiottir nulla e noi temevamo sempre di vederti morire da un momento all'altro. La tua mamma diceva: Oh se la mia povera bambina dovesse patire! E s'ingegnava di farti ingoiare qualche gocciola di latte. Spesso, quando dopo una lunga giornata di strapazzi, si addormentava, tu la svegliavi coi tuoi strilli: e lei, sempre paziente e amorosa, correva alla tua culla per racchetarti.<br/><br/>
Anch'io, da piccina, avr&#xF2; adunque avuto la testa debole e molliccia come quella del mio fratellino?<br/><br/>
Come quella, figliuola mia.<br/><br/>
E com'&#xE8; dura, ora! Chi sa quante volte avr&#xF2; corso il pericolo di farmela in pezzi!<br/><br/>
Eppure non ti &#xE8; mai avvenuta una disgrazia! Noi non ti lasciavamo un momento. La mamma rinunzi&#xF2; per te a ogni divertimento, a ogni spasso: trascur&#xF2; tutte le sue conoscenze e si dette esclusivamente a te: quando, a volte, era costretta a uscir di casa per far delle compre, stava sempre in pensiero e non vedeva l'ora d'esser tornata. &#xAB;Gigia, diceva alla donna di servizio, ti raccomando l'Enrichettina, fa' conto che sia tua,&#xBB; e le faceva sempre delle attenzioni e dei regali, perch&#xE8; ti tenesse bene.<br/><br/>
Povera mamma! Ma dimmi un po': c'&#xE8; stato proprio un tempo durante il quale non sapevo correre? E ora corro, tanto! In tre volte ho fatto il giro della camera. Chi m'ha insegnato?<br/><br/>
La mamma e io, rispose il babbo. Ti avevamo messo intorno al capino un cercine di velluto ben imbottito, affinch&#xE8;, se cadevi, tu non ti fossi fatta male: poi ti tenevamo nel cestino o ti sorreggevamo sotto le ascelle, per guidare i tuoi primi passi: ti portavamo tutti i giorni nel giardino, sul praticello dirimpetto alla casa, e l&#xE0; ci mettevamo di faccia l'uno all'altro e stendevamo le braccia a te, che lasciavamo sola, nel mezzo: se facevi tanto d'inciampare in un sasso, ci sentivamo rimescolare il sangue: quando poi giungevi sana e salva nelle nostre braccia, allora erano risate, battimani, tripudi.<br/><br/>
Cari! Io non mi sarei mai immaginata d'avervi dato tanto da fare. E chi m'ha insegnato a parlare?<br/><br/>
Noi, sempre noi, rispose la mamma. Ti pigliavo sulle ginocchia e ti facevo ripetere i nomi del babbo, mamma, finch&#xE8; non eri in grado di dirli bene da te. E da quelle parole facili, siamo andati via via alle pi&#xF9; difficili. Poi ti abbiamo insegnato a leggere.<br/><br/>
Di questo me ne ricordo benone. La mamma diceva una parola: per esempio, ago. Mi faceva distinguere il suono delle vocali, eppoi me le scriveva, sulle tavolette o me le faceva cercare nel libro. E quando le avevo trovate, mi regalava un santino, un grappolo d'uva o un balocco.<br/><br/>
Ma se non avessimo avuto tanta cura della tua personcina: se, in una parola, ti avessimo abbandonata a te stessa, che sarebbe avvenuto di te?<br/><br/>
Sarei morta o malata, o stupida. Oh che buoni genitori m'ha dato il Signore!<br/><br/>
Eppure, a questi buoni genitori che t'amano tanto, tu dai qualche volta dei dispiaceri: sei bizzosa, svogliata, disobbediente.<br/><br/>
Babbo, ti prometto che da qui avanti non avrai pi&#xF9; motivo di lamentarti di me: sar&#xF2; buona e rispettosa: vedrai!<br/><br/>
Questa conversazione fece un grande effetto sull'animo dell'Enrichetta: e quando vedeva la mamma tutta propensa pel suo fratellino, ed era testimone delle sue trepidazioni, della sua pazienza, della sua bont&#xE0;, diceva a s&#xE8; stessa: &#xAB;La poveretta si &#xE8; data lo stesso daffare anche per me.&#xBB; Questo pensiero le ispirava molta tenerezza per i genitori, e la confermava sempre maggiormente nei suoi buoni propositi.<br/><br/><br/>
Lascialo ridere!<br/><br/><br/>
La signora Giulia si volt&#xF2; indietro pi&#xF9; volte: e quando giunse alla cantonata, fece colla mano un ultimo segno d'addio e spar&#xEC;.<br/><br/>
Alessio e Pietrino si ritirarono dalla finestra proprio di malincuore; pareva a loro, finch&#xE8; fossero rimasti l&#xEC;, di non esser poi tanto lontani dalla mamma e di doverla rivedere da un momento all'altro. Ma bisognava esser ragionevoli, lo avevano promesso e per un bambino a modo le promesse sono sacre.<br/><br/>
La mamma aveva assegnato loro per lezione un capitoletto della storia sacra e due pagine di calligrafia: dopo, potevano ruzzare e baloccarsi finch&#xE8; fosse loro piaciuto.<br/><br/>
Alessio e Pietrino si misero subito all'opera; ma sia che Pietrino avesse pi&#xF9; memoria e maggiore scioltezza di mano, sia che non curasse troppo la precisione e studiasse le cose a pappagallo, il fatto sta che in capo a una mezz'ora aveva bell'e finito: e il povero Alessio era ancora alle prime righe del &#xAB;Sacrificio d'Isacco.&#xBB;<br/><br/>
Ora ditemi un po', bambini miei: che cosa avreste fatto, voi, nel posto di Pietrino? Vi sareste messi quieti, in un canto, a baloccarvi coi soldatini o a guardare le figure della storia sacra, non &#xE8; vero? Cos&#xEC; il vostro fratellino avrebbe avuto agio di finir la lezione senza furia, senza sbagli, eppoi sarebbe venuto con voi nel cortile.<br/><br/>
Ma queste non erano le idee del signor Pietrino, il quale, se non poteva dirsi un cattivo ragazzo, era per&#xF2; un vero fuoco lavorato. Cominci&#xF2; dal ruzzare intorno alla tavola, dal farla tentennare, dal dimenare la seggiola dove sedeva Alessio; il poverino non alzava gli occhi e seguitava a studiare, ma ad un certo tremol&#xEC;o del labbro superiore, era facile argomentare l'impazienza che gradatamente s'impadroniva di lui.<br/><br/>
Accorgendosi che con quei mezzi non veniva a capo di nulla, Pietrino cominci&#xF2; a cantar forte una canzonetta scolastica, interrompendo e perci&#xF2; confondendo Alessio che ripeteva, anche lui a voce alta, la sua lezione di storia.<br/><br/>
&#xAB;Ed il Signore disse ad Abramo....<br/><br/>
&#xAB;Qual &#xE8; la patria dell'italiano?<br/><br/>
Pietrino, fammi il piacere, canta adagio, non mi fare sbagliare.<br/><br/>
&#xAB;Prendi il fanciullo....<br/><br/>
&#xAB;Sotto il bel cielo napoletano....<br/><br/>
&#xAB;E sacrificamelo sul monte.... sul monte Moria! Isacco, strada facendo, diceva: Padre, io veggo le legna e il coltello.<br/><br/>
&#xAB;Nel mar, nell'aere, nei monti un riso...<br/><br/>
Pietrino, mi raccomando! &#xAB;..... ma la vittima dov'&#xE8;?<br/><br/>
&#xAB;No! Non &#xE8; il gaio giardin toscano,<br/>
   La grande patria dell'italiano!&#xBB;<br/><br/>
Alessio si sent&#xEC; salire il sangue alla testa e senza prevedere le terribili conseguenze che potevano derivare dal suo atto, prese un paio di forbici che erano sul tavolino e le scagli&#xF2;, con forza contro Pietro.<br/><br/><br/>
Fortuna che l'irrequieto fanciullo ebbe il tempo di far cecca! se no, addio occhi! Ma, nonostante le forbici lo andarono a colpire un po' pi&#xF9; gi&#xF9; del fianco, proprio nel posto dove ci curviamo per metterci a sedere; dai pantaloni squarciati cominci&#xF2; a sgorgare una larga striscia di sangue, e Pietro ebbe appena la forza di tirarsi via le forbici e di applicare un fazzoletto sulla ferita.<br/><br/>
Non vi star&#xF2; a descrivere lo stato di Alessio.<br/><br/>
Pentito, inorridito del suo atto colpevole, si precipit&#xF2; sul fratellino, lo abbracci&#xF2;, lo baci&#xF2;, lo bagn&#xF2; di lacrime, lo scongiur&#xF2; a perdonargli. Pietrino, dal gran male non poteva parlare, ma si sforzava di sorridere e di rassicurarlo con la mano.<br/><br/>
In quel mentre si spalanc&#xF2; l'uscio e comparve il babbo.<br/><br/>
Non &#xE8; nulla! disse il ferito, ritrovando l'uso della parola. Mi baloccavo con le forbici e ci sono caduto sopra.<br/><br/>
Oh babbo mio, non gli dar retta! Sono io che l'ho ammazzato, balbett&#xF2; il povero Alessio e cadde in terra svenuto.<br/><br/>
Poco dopo tutto era tornato nella medesima calma. Il babbo, dopo una ramanzina coi fiocchi, aveva finito col perdonare, tanto pi&#xF9; volentieri in quanto che i due colpevoli avevano promesso di non ricader pi&#xF9; in simili eccessi.<br/><br/>
Fu deciso per&#xF2; di tener nascosto l'accaduto alla mamma, la quale, pel suo stato sempre un po' malaticcio, non doveva aver rimescolii di nessun genere.<br/><br/>
Pietrino dur&#xF2; un gran pezzo a sentir male al fianco, specie quando si metteva a sedere e spesso era l&#xEC; l&#xEC; per fare una boccaccia, ma era in lui cos&#xEC; potente il timore di affligger la mamma o di mortificare Alessio, che quella boccaccia diventava quasi sempre una risata... insulsa.<br/><br/>
La mamma non sapeva il perch&#xE8; di quel ridere senza ragione e sgridava il piccolo martire. Ma Alessio urlava subito:<br/><br/>
Lascialo ridere, mamma, lascialo ridere!<br/><br/><br/>
Per un chicco di grano.<br/><br/><br/>
La mamma prese Lello sulle ginocchia e si mise a guardare i campi a traverso i vetri della finestra. Era un tempaccio triste, noioso, buzzone: un vero tempo d'autunno. Sugli alberi non c'era rimasta che qualche foglia ingiallita, che penzolava dal ramo; i lieti canti degli uccellini erano cessati, e gi&#xE0; sulle lontane alture di S. Francesco e di Vallombrosa biancheggiava la neve.<br/><br/>
La mamma, col viso appoggiato contro i cristalli pensava; il bambino, invece, seguiva collo sguardo un contadino, che seguito da un paio di bovi, andava e veniva per le viottole.<br/><br/>
Per qualche tempo stette zitto, pago di osservare: poi, incuriosito, chiese alla mamma:<br/><br/>
Mi sapresti dire che cosa fa quell'uomo?<br/><br/>
Quell'uomo, figliuolo mio, mette a profitto la forza dei suoi bovi, i quali, come vedi, si tirano dietro l'aratro, per arare la terra e disporla alla sementa del grano. Sai gi&#xE0; che l'aratro &#xE8; lo strumento pi&#xF9; importante dell'agricoltura e serve a tracciare nel terreno i solchi profondi che dovranno accogliere il nuovo seme.<br/><br/><br/>
Non so capacitarmi, disse Lello, come i chicchi di grano seminati dal contadino, possano diventar pane. Eppure c'&#xE8; scritto in tutti i libri.<br/><br/>
&#xC8; certo, rispose la mamma ridendo, che noi non vedremo spuntar dal terreno, dei semelli o dei filoncini di pan salato. A queste trasformazioni ci pensa il fornaio.<br/><br/>
Oh, il fornaio come fa a ridurre i chicchi in pane?<br/><br/>
Quando li riceve il fornaio, sono gi&#xE0; stati ridotti in farina dal mugnaio, che li ha macinati al mulino.<br/><br/>
Ora comincio a intendere. Ma vorrei che tu mi spiegassi come ha fatto il contadino a raccoglierli.<br/><br/>
Te lo dico in poche parole. Il contadino semina i chicchi e li rincalza colla vanga, affinch&#xE8; stieno al coperto e possano germogliare. Infatti, dopo un mese della sementa, si vedono spuntare dei piccoli fusticini d'un verde tenero, i quali vanno via via crescendo fino a produrre delle spighe, ognuna delle quali contiene una ventina di chicchi; queste spighe, nascoste ancora nei loro steli, crescono gradatamente, maturano al sole, e, verso giugno, prendono quel bel giallo che le fa parer d'oro. Allora il contadino procede alla segatura: lega il grano in tanti fasci o covoni, lo trasporta nell'aia, e lo batte fortemente con lunghe canne, per separar la paglia ossia i gusci, dai chicchi, i quali vengono riposti nelle sacca o portati al mulino.<br/><br/>
Il grano non serve solamente alla fabbricazione del pane, ma anche a quella delle paste, con le quali si fanno le minestre: ci d&#xE0;, inoltre, l'amido con cui insaldiamo la biancheria, la crusca, la paglia per molti usi, tra a quali va ricordata la fabbricazione dei cappelli.<br/><br/>
Una volta, quand'ero malato, mi facesti un decotto d'orzo. La maestra mi disse che anche quello era una specie di grano.<br/><br/>
&#xC8; verissimo. L'orzo &#xE8; una biada molto utile e serve alla fabbricazione della birra: in alcuni paesi montuosi lo impastano insieme alla farina per farne pane, e chi lo ha assaggiato assicura che &#xE8; assai buono.<br/><br/>
Tra i grani non bisogna dimenticare il formentone o grano turco, che ci procura quell'ottima farina gialla, colla quale facciamo polente, gnocchi, covaccini e dolci. In molti paesi dove non c'&#xE8; grano, se ne servono anche per fare il pane: ma non riesce salubre e buono come quello che mangiamo noi.<br/><br/>
Il fusto del formentone &#xE8; molto alto; e fra le sue giunture escono le pannocchie, le cui foglie servono a riempire i sacconi.<br/><br/>
La vena che si d&#xE0; ai cavalli, il miglio, il panico e il riso appartengono anch'essi alla specie dei grani: ma la coltivazione del riso richiede terreni bassi, irrigati, paludosi, che vengono chiamati appunto risaie.<br/><br/>
Non &#xE8; quindi sano l'abitare in prossimit&#xE0; delle risaie e noi dobbiamo esser riconoscenti ai poveri coltivatori, i quali, astretti dal bisogno, vi menano una vita breve e travagliata.<br/><br/>
A questo punto Lello annod&#xF2; le braccia intorno al collo della mamma e nascose la testa nel seno di lei.<br/><br/>
Che cos'hai? chiese questa maravigliata. Ti senti male?<br/><br/>
Oh mamma! rispose il bambino, lo conosci Geppone, il figliuolo del lattaio?<br/><br/>
Sicuro che lo conosco! Ebbene?<br/><br/>
Stamani, nell'andare a scuola, l'ho incontrato, e siccome non m'ha voluto far montare sul baroccino dove ci aveva le fiasche del latte, l'ho trattato di contadinaccio e di villano!<br/><br/>
E lui che cosa ti ha risposto?<br/><br/>
Lui! Nulla. Ha seguitato la sua strada, a capo basso, senza neanche voltarsi indietro.<br/><br/>
Forse piangeva, osserv&#xF2; la mamma.<br/><br/>
E senz'aggiungere una sola parola usc&#xEC; dalla stanza.<br/><br/>
                    * * *<br/><br/>
Lello rimase male, male di molto. Avrebbe preso che la mamma lo avesse gridato, magari picchiato. Quel silenzio doloroso gli fu pi&#xF9; amaro d'ogni rimprovero.<br/><br/>
Si pose di nuovo a guardare i campi a traverso i vetri della finestra e pensava: Se io non rivedessi pi&#xF9; il povero Geppone e non potessi perci&#xF2; chiedergli perdono, come farei a campare con questo struggimento?<br/><br/>
       *       *       *       *       *<br/><br/>
1. Che cos'&#xE8; l'aratro?<br/><br/>
2. Raccontatemi la storia d'un pezzetto di pane.<br/><br/>
3. Il grano serve solamente alla fabbricazione del pane?<br/><br/>
4. Accennatemi altre specie di grani.<br/><br/>
5. Perch&#xE8; Lello aveva dei rimorsi?<br/><br/><br/>
Turco e Sparalampi.<br/><br/><br/>
Era una gran passione con quella benedetta bambina dell'Ersilia: l'acqua ghiaccia le faceva paura: il sole le dava il dolor di capo, il vento le produceva le scoppiature sulla pelle, i vestiti di lana la bucavano, quelli di tela le agghiacciavano il sudore, quelli di cotone le si appiccicavano alle spalle.<br/><br/>
E anche nel mangiare era la stessa storia. Non le piacevano le patate, l'erba le dava il dolor di stomaco, la minestra di riso la nauseava, la carne grossa le era indigesta. Insomma era un vero struggimento.<br/><br/>
E la mamma, che era una donna di giudizio, voleva avvezzar bene la sua bambina, n&#xE8; poteva certo menarle buoni tutti quei d&#xE0;ddoli.<br/><br/>
Io voglio far di te una giovane sana e robusta, le diceva spesso: e affinch&#xE8; tu diventi tale, &#xE8; necessario che tu ti avvezzi per tempo al sole, alla pioggia, ai venti: che tu pigli l'abitudine ai cibi grossolani, alle vesti ruvide, ai letti duri. Si sa come si nasce e non si sa come si muore, bambina mia. E perch&#xE8; tu intenda meglio i vantaggi d'una vita sobria e severa, ti racconter&#xF2; la novella di Turco e di Sparalampi.<br/><br/>
Sappi che in un paesetto del Mugello, un pastore aveva allevato due bei cani, appartenenti alla razza pi&#xF9; stimata, s&#xEC; per la forza, come per il coraggio. Quando li vide abbastanza grandi e robusti per non aver pi&#xF9; bisogno del latte materno, pens&#xF2; di regalare il pi&#xF9; bello al suo padrone, che era un ricco signore di Firenze.<br/><br/>
Ci volle del buono e del bello a dividere i due animali, che non intendevano di lasciarsi, ma salvo questo incidente, il regalo fu ricevuto collo stesso piacere col quale venne fatto.<br/><br/>
A partir da quel giorno, la vita che menarono i due fratelli fu molto diversa. Il nuovo signorino, al quale venne imposto il nome di Turco, fu ammesso subito in cucina, dove non tard&#xF2; ad accaparrarsi le buone grazie del servitorame, che si divertiva a vederlo sgambettare e lo compensava con una profusione di chicche e di cibi prelibati, e lui, a furia di mangiar quelle cose sostanziose dalla mattina alla sera, si era fatto tondo e grasso come un pallone: ed era diventato cos&#xEC; pigro e pauroso, che la sola vista d'un ragno bastava per farlo allibire.<br/><br/>
Aveva anche un altro difetto: quello della gola, e quando sapeva di non esser visto, rubava dalla dispensa ora un pezzo di prosciutto, ora un dolce, ora un'ala di pollo.<br/><br/>
La gente di servizio avrebbe pur voluto gastigarlo, ma egli era cos&#xEC; accorto e sapeva reggersi con tanta grazia sulle zampine di dietro, che le busse andavano a finire in carezze, e spesso in nuove ghiottonerie.<br/><br/>
L'altro cane, chiamato Sparalampi, non aveva il pelo lustro e il corpo rotondeggiante del suo fratello di citt&#xE0;; non sapeva reggersi sulle zampe di dietro n&#xE8; far le capriole eleganti di Turco; e in quanto al mangiare bisognava contentarsi di un po' di pane scuro e l&#xEC;. Non c'era dunque da stupire se obbligato a viver sempre all'aria aperta ad affrontar le intemperie della stagione e a lavorar senza tregua per guadagnarsi il sostentamento, si era fatto robusto, attivo e diligente. Gli incontri frequenti coi lupi gli avevano dato una tale intrepidezza, che nessuno poteva vantarsi di averlo fatto scappare: qualche volta, &#xE8; vero, era tonato a casa tutto sanguinolento e con gli orecchi laceri: ma invece di sgomentarsi, egli si teneva di quelle ferite, le quali erano una prova indiscutibile del suo coraggio: e la sua onest&#xE0; dove la metto? Quante volte si era trovato nell'occasione di agguantare un bel pezzo di agnello o di maiale! Quella carne lo solleticava, gli faceva gola; ma pure Sparalampi seguitava la sua strada con disinvoltura e non si voltava mai indietro per la paura di cedere alla tentazione.<br/><br/>
E quando era fuori col gregge? Poteva venir gi&#xF9; pioggia, grandine e neve: potevano cascare i fulmini ai suoi piedi, egli non si muoveva e sarebbe piuttosto morto, che cercare un riparo, il quale lo avesse diviso dalle pecore affidate alle sue cure.<br/><br/>
Ora avvenne che il padrone del pastore si decise a visitar le sue terre. Condusse con s&#xE8; Turco, il quale, appena ebbe visto Sparalampi, non pot&#xE8; trattenere un moto di repulsione. Il povero animale, l'ho gi&#xE0; detto, non possedeva una sola delle brillanti qualit&#xE0; del cane cittadino. Anche il padrone lo guard&#xF2; con diffidenza, ma non tard&#xF2; a ricredersi.<br/><br/><br/>
Un giorno ch'ei passeggiava in un bosco, accompagnato dal suo favorito, un lupo enorme, i cui occhi parevano due fiamme, sbuc&#xF2; da un cespuglio e gli si avvent&#xF2;. Il signore si cred&#xE8; spacciato, tanto pi&#xF9; quando vide il grazioso Turco pigliar la ricorsa con tutta la lena delle sue fiacche gambucce. Ma in quel mentre, eccoti sopraggiungere Sparalampi, il quale aveva, anch'esso, seguito a una certa distanza il signore. Correre, slanciarsi sul lupo e addentarlo alla gola, fu l'affare d'un minuto. La lotta dur&#xF2; lunga e crudele, ma alla fine Sparalampi ebbe il gusto di stender morto il lupo. Ne riport&#xF2;, &#xE8; vero, parecchi morsi alle orecchie e qualche contusione, ma le carezze di cui fu ricolmato, gli fecero sopportare allegramente quei piccoli malanni.<br/><br/>
Ora dimmi un po', Ersilia: Credi tu che Sparalampi ove fosse stato allevato con gli stessi riguardi di Turco, sarebbe venuto su quel cane robusto e valoroso di cui ho cercato darti un'idea? Egli visse lungamente, amato e rispettato da tutti, mentre il suo infelice fratello, fatto segno al generale disprezzo, condusse giorni brevi e obbrobriosi su una cuccia dimenticata. Mor&#xEC; col cimurro, la gotta e la tigna. Morte degna d'una tal vita.<br/><br/>
Eppoi, figliuola, noi ignoriamo ci&#xF2; che il destino ci riserba. Oggi siamo ricchi, ma domani possiamo esser poveri. Non &#xE8; la prima volta che avvengono tali improvvisi e completi rovesci di fortuna. Stiamo dunque preparati a tutto: amiamo il lavoro, addestriamo il nostro corpo a tutti quegli esercizi che possono conferirgli salute e robustezza, ma soprattutto avvezziamoci a qualche privazione e a star paghi del poco. Non &#xE8; ricco chi possiede molti denari, ma quegli che ha meno bisogni da soddisfare.<br/><br/>
L'Ersilia abbass&#xF2; il capo e quando fu a tavola mangi&#xF2; tutto di bonissimo appetito, senza d&#xE0;ddoli e senza broncio.<br/><br/><br/>
I Pesci.<br/><br/><br/>
Bambini, disse la signora Lucia ai suoi tre figliuoletti, il babbo vuole offrirvi un divertimento a vostra scelta per domani, che &#xE8; domenica. Siete stati buoni durante tutta la settimana, avete fatto con diligenza le vostre lezioni e vi siete meritati dei bei voti sui registri scolastici. &#xC8; dunque giusto che raccogliate il frutto del lavoro e della buona condotta. Che cosa volete fare domani?<br/><br/>
Andiamo ai burattini! grid&#xF2; Giorgio, andiamo ai burattini! Sono tanto graziosi!<br/><br/>
Benedetto te e i tuoi burattini! disse l'Ernestina facendo il broncio. Non capisco come ci si possa divertire a vedere dei fantocci di legno, che si muovono tutti d'un pezzo e ripetono sempre le medesime cose! Florindo discorre con Rosaura, Pantalone giunge all'improvviso, con un gran bastone in mano, si empie la scena di soldatini e tutto va a finire in legnate e in urli! Bel gusto!<br/><br/>
Andiamo al Politeama, disse Gigino, c'&#xE8; la Compagnia equestre e ci divertiremo. Miss Aissa fa la ginnastica sul dorso del cavallo e sfonda venticinque cerchi ricoperti di carte! Andiamo al Politeama, mamma!<br/><br/>
Un biglietto al Politeama costa caruccio, disse la mamma, e quando pensiamo che siamo in cinque, bisogna rinunciare a un divertimento poco adatto alla nostra condizione. Spendere sette o otto lire per due ore di piacere, quando con quei denari si pu&#xF2; alleviare la miseria d'una disgraziata famiglia mi pare un peccato....<br/><br/>
O dunque, disse Giorgio, come la passeremo questa benedetta domenica?<br/><br/>
Cercate, bambini.<br/><br/>
L'ho trovata! esclam&#xF2; l'Ernestina, l'ho trovata! Il babbo le domeniche va a pescare. Perch&#xE8; non lo preghiamo di condurci con lui?<br/><br/>
Benone! Benone! dissero tutti in coro, eccettuato Gigino, alla pesca! alla pesca!<br/><br/>
S&#xEC;! s&#xEC;! riprese l'Ernestina tutta contenta di vedere adottata la sua proposta. Il babbo pesca sempre, e noi, mai. Anch'io voglio pescare.<br/><br/>
Anch'io! Anch'io! disse Giorgio saltando.<br/><br/>
&#xC8; un divertimento che non costa nulla, disse l'Ernestina.<br/><br/>
Non solo non costa nulla, rispose la mamma, ma se il babbo ve lo permetter&#xE0;, e non c'&#xE8; ragione di dubitarne, noi daremo il prodotto della nostra pesca alla famiglia del povero Cecco muratore; quei disgraziati, a volte, non hanno neanche da sdigiunarsi con un po' di pane secco.<br/><br/>
Oh s&#xEC;, mamma, disse Giorgio, ti &#xE8; venuta una buona idea!<br/><br/>
Io voglio, pescare tanti, tanti pesci, esclam&#xF2; l'Ernestina. Cos&#xEC;, se non li potranno mangiar tutti, li venderanno e prenderanno dei soldi!<br/><br/>
Pensate, riprese la mamma, che bisogner&#xE0; levarsi molto presto: almeno alle quattro! Vi desterete, dormiglioni?<br/><br/>
Oh Dio! disse Gigino, con un muso lungo lungo, se bisogna levarsi avanti giorno, mi pare che non ne valga la pena. Che c'&#xE8; egli di straordinario a veder pescare? A Livorno non si fa altro!<br/><br/>
Tu hai sempre la smania di buttare all'aria ogni cosa, disse l'Ernestina. Perch&#xE8; lui viene da casa del nonno, ed &#xE8; stato a veder pescare finch&#xE8; gli &#xE8; parso, pretenderebbe che noi restassimo con l'acqua in bocca! Grazie tante! Una volta per uno non fa male a nessuno, signorino. Eppoi se la mamma sar&#xE0; contenta, potremo andare a letto, subito dopo desinare. Cos&#xEC; non perderemo nulla.<br/><br/>
Sta bene, risposero gli altri, stasera a letto alle ventiquattro e domattina in piedi al levar del sole.<br/><br/>
Ma se il babbo non fosse contento? obiett&#xF2; Gigino, che pur di mandare a monte la partita, si sarebbe attaccato ai veli di cipolla.<br/><br/>
Il babbo sar&#xE0; contento, rispose la mamma, guardandolo severamente, ci penso io a parlargliene.<br/><br/>
Il babbo, infatti, non trov&#xF2; nulla da ridire e fu molto contento di poter procurare un piacere ai suoi bambini. E perch&#xE8; nulla mancasse alla festa, fu deciso che anche la mamma vi prenderebbe parte.<br/><br/>
Eccoli dunque tutti, fuori del guscio! Sono un po' assonnati, hanno gli occhi un po' gonfi, ma sono vispi e allegri come tante lodolette. Il sole dorava gi&#xE0; le cime dei campanili, gli uccellini cantavano, un ventolino fresco e odoroso bisbigliava tra le foglie delle acacie, e i contadini s'incamminavano al mercato con le loro ceste cariche di ciliegie e di fiori. Tutte le porte, tutte le finestre erano sempre chiuse; la nostra lieta famigliuola era certo, per quella mattina almeno, la pi&#xF9; sollecita.<br/><br/>
E non si misero in cammino a mani vuote: anzi, siccome l'appetito sarebbe venuto a tutti, cos&#xEC; tutti portavano qualche cosa; i tre bambini avevano un paniere per uno, dove c'era del pane, del vino, della carne e delle frutte.<br/><br/>
Il babbo aveva una specie di borsa a tracolla, nella quale aveva riposto l'occorrente per pescare: e, cos&#xEC; diviso, il peso delle provviste non incomod&#xF2; nessuno.<br/><br/>
La mamma sola aveva le mani libere: tanto il babbo che i fanciulli non avevano voluto caricarla neanche di un gingillo: le volevano troppo bene per esporla alla pi&#xF9; leggiera fatica. Non avreste fatto lo stesso anche voi, bambini?<br/><br/>
Il babbo andava avanti con Giorgio, che portava sulla spalla le reti e le lenze per s&#xE8; e per i suoi fratellini. In cima a ognuna di queste lenze, pendeva un pezzettino di legno, intaccato alle due estremit&#xE0;, e al quale era avvolto un lungo filo bianco e un sugherino rosso. E siccome la lenza era flessibile, il pezzettino di legno rimbalzava a ogni passo e faceva fare delle grosse risate all'Ernestina che camminava dietro a loro.<br/><br/>
La mamma veniva ultima con Gigino, sempre un po' musone.<br/><br/>
Infatti per lui che era stato pi&#xF9; di un anno a Livorno, dove ci son tanti pescatori, quel passatempo non doveva riuscire molto attraente.<br/><br/>
Che hai, Gigino? disse la mamma. Perch&#xE8; codesta cera da mortorio?<br/><br/>
Perch&#xE8; io non mi diverto punto, rispose Gigino. Non potevano scegliere un'altra cosa? I burattini, per esempio?<br/><br/>
Sai bene che l'Ernestina non li pu&#xF2; soffrire. Ci si sarebbe annoiata, e ci saremmo, credilo pure, annoiati tutti.<br/><br/>
Ma mi sarei divertito io, riprese Gigino.<br/><br/>
Pensa, rispose la mamma, che se avessimo fatto a modo tuo, saremmo stati, in quattro, a provare la noia che provi tu solo. Non &#xE8; meglio, contentare i pi&#xF9;? E tu, in sostanza, ti saresti potuto divertire in mezzo alla contrariet&#xE0; di tutti?<br/><br/>
Gigino non rispose. Sentiva che la mamma aveva ragioni da vendere.<br/><br/>
Andiamo, figliuolo, fai oggi quel che dovrai fare spesso, quando sarai diventato un uomo: sacrifica i tuoi gusti particolari a quelli della maggioranza e godi del piacere che con la tua condiscendenza puoi procurare agli altri.<br/><br/>
Gigino non ebbe bisogno d'altre esortazioni per esser persuaso dei suoi torti. Strinse la mano della, mamma e le disse sorridendo:<br/><br/>
Sar&#xF2; buono, buono, buono!<br/><br/>
Ecco il fiume, ecco il fiume! gridarono i ragazzi, e fecero per prender la rincorsa.<br/><br/>
Non qui, bambini, non qui! disse il babbo. Non vedete che questo luogo non &#xE8; abbastanza quieto e appartato? Quelle lavandaie e quei renaioli che vanno e vengono non possono che fare impaurire i pesci.<br/><br/>
Come, babbo! O che, i pesci si accorgono di chi &#xE8; sulla spiaggia?<br/><br/>
Sicuro, disse Gigino. Anche i pesci hanno gli occhi.<br/><br/>
E degli occhi bonissimi, riprese il babbo. E non solo ci vedono, ma odono ogni rumore: procurate dunque di parlare sottovoce, perch&#xE8; ci siamo.<br/><br/>
Infatti, la comitiva fece sosta. Erano giunti sulla riva, dove molti salici fronzuti formavano come una gran cupola verdeggiante che avrebbe riparato i nostri amici dalle carezze troppo ardenti del sole di luglio.<br/><br/>
Qui staremo benone, disse il babbo. Alla svelta! Ognuno deponga gl'impicci e posi le sue provviste a' pi&#xE8; di quell'alberone.<br/><br/>
Si deve mangiar subito? chiese Gigino.<br/><br/>
Come subito? ribatt&#xE8; il babbo. Mangiare senza prima aver lavorato? Oggi voi siete degli uomini, e gli uomini prima di mangiare, lavorano.<br/><br/>
Dopo tre ore, i panieri che avevano contenuto la refezione dei nostri amici, erano pieni di pesce.<br/><br/>
Io vorrei sapere, disse Gigino, perch&#xE8; tra tutte queste anguilline e pesciolini d'argento, non c'&#xE8; neanche una sogliola, una triglia, un gambero o un'acciuga. A Livorno se ne pescavano sempre!<br/><br/><br/>
Tu dimentichi, rispose il babbo, che nell'acqua dolce non vivono i medesimi pesci che sono nell'acqua di mare.<br/><br/>
Babbo, perch&#xE8; i pesci, quando sono fuori dell'acqua, muoiono?<br/><br/>
Perch&#xE8; essi non possono respirare l'aria che a traverso l'acqua, mentre noi non possiamo respirare che l'aria pura.<br/><br/>
O che i pesci respirano?<br/><br/>
Ma certo!<br/><br/>
Curiosa! O che hanno i polmoni?<br/><br/>
No: essi sono provvisti di un organo respiratorio, diverso dal nostro: e sono le branchie, specie di pettinini con gran numero di denti molli e fitti, nascosti in fondo alla bocca e fatti, quasi starei per dire, per stracciare l'acqua e separarne l'aria.<br/><br/>
Babbo, perch&#xE8; i pesci hanno la lisca?<br/><br/>
Giorgio, perch&#xE8; hai la spina dorsale? La lisca non &#xE8; altro che lo scheletro del pesce. E i pesci saranno dunque da mettersi tra gli animali vertebrati; essendo appunto stati nominati vertebre gli ossicini dei quali &#xE8; composta la spina dorsale. I pesci, gli uccelli, gli anfibi, i rettili, e i mammiferi sono le cinque classi in cui vengono ripartiti gli animali vertebrati.<br/><br/>
&#xC8; vero, babbo, che i pesci sono stupidi? chiese l'Ernestina.<br/><br/>
Io non li credo meritevoli di questo brutto epiteto, rispose il babbo: perch&#xE8; numerose esperienze c'insegnano che un certo intendimento lo hanno anche loro: ma &#xE8; un fatto che fra gli animali, i pesci non sono i pi&#xF9; accorti. La loro pelle coperta di scaglie &#xE8; insensibile: il loro sangue &#xE8; freddo e circola lentamente intorno a un cuore imperfetto; la loro testa &#xE8; cos&#xEC; compressa, che ci &#xE8; appena posto per un cervelluccio molto piccino. I pesci non hanno gioie, non hanno amicizie, n&#xE8; vincoli di societ&#xE0; o di famiglia; &#xE8; perci&#xF2; un'ingiustizia il chiedere a questi poveri animali pi&#xF9; di quello che il loro organismo pu&#xF2; darci.<br/><br/>
Ma questi pesciolini che serviranno alla cena del povero Cecco, non possono darvi un'idea dei mostri giganteschi che popolano l'Oceano: Avete per&#xF2; veduto disegnato pi&#xF9; volte il terribile pesce cane, la balena, qualche polipo e altri e altri ancora.<br/><br/>
Tutti i pesci si riproducono per mezzo delle uova: ma tra i pesci non dovete contar la balena, la quale, quantunque viva nei mari, appartiene ad un altro ordine di animali, detti cetacei e si riproduce come gli altri mammiferi.<br/><br/>
                    * * *<br/><br/>
Cos&#xEC; ebbe fine la partita di pesca. La nostra comitiva se ne torn&#xF2; a casa di bonissimo umore, lieta per la bella mattinata trascorsa, ma pi&#xF9; ancora pel dono caritatevole offerto al povero Cecco.<br/><br/>
       *       *       *       *       *<br/><br/>
1. Come si chiamano gli organi respiratori dei pesci?<br/><br/>
2. Che cosa &#xE8; la lisca?<br/><br/>
3. Ditemi il nome di sei pesci di mare.<br/><br/>
4. Perch&#xE8; la balena non si deve classificare tra i pesci?<br/><br/><br/>
Primi freddi.<br/><br/><br/>
Ecco quel che mi raccont&#xF2; la povera Luisa:<br/><br/>
Quel giorno mi torn&#xF2; da scuola col visino spaurito e le mani paonazze. Gli domandai se gli faceva freddo e se strada facendo aveva sentito il bisogno d'un vestito pi&#xF9; grave. &#xAB;Ti pare? mi rispose. Siamo ancora in ottobre e se mi rinfagotto ora, che far&#xF2; questo gennaio? Eppoi senti, sono caldo.&#xBB;<br/><br/>
Era vero. Aveva il petto e le mani calde. D'altra parte, non poteva patire: fino dai primi del mese, gli avevo messo la camiciuola a due petti, i calzoncini gravi e la giacchetta foderata di peloncino. Non gli mancava che un capo solo, il palet&#xF4;t: ma quello non ce l'avevo. Glie l'avrei comprato alla fine di novembre, quando riscotevo que' po' di soldi della pensione. Un mese, po' poi, passa presto e quando una creatura &#xE8; ben coperta di sotto....<br/><br/>
Tutte queste cose le pensavo fra me, mentre lo aiutavo a scioglier le tavolette dei libri; ma sentivo che se nell'armadio ci fosse stato il paltoncino, sarei stata una donna molto contenta.<br/><br/>
La notte non potei pigliar sonno. Udivo il tramontano che sbatacchiava le persiane delle case accanto e mi veniva subito in mente Gigino, che il giorno dopo sarebbe andato a scuola in bella vita. Ottobre o non ottobre, il freddo era venuto.<br/><br/>
Avrei potuto tenerlo in casa: ma se il bambino mi disimparava le cose studiate? Io non ero in grado di fargli neanche la ripetizione, io, povera ignorante. Fino ad accorgermi se lo scritto era bello o brutto, e se i numeri tornavano, ci arrivavo anch'io: ma pur troppo quello non bastava. Bisognava intendersi di studi.<br/><br/>
Almanaccai se tra i miei cenci, ci fosse stato qualche cosa da potersi riadattare per lui: nulla. Il pastrano del suo povero babbo era in pegno da cinque mesi, e il mio scillino a righe era tutto un frinzello.<br/><br/>
Non ci avevo nulla, proprio nulla. Sicuro, il braccialetto d'oro, coi capelli del mio marito, c'era. Sfido! Certe cose non si possono vendere, neanche per un po' di pane. Infatti, dopo la morte di lui avevo patito d'ogni bisogno: avevo mangiato patate lesse per un mese e mezzo, ero stata senza vino e perfino col pane a c&#xF2;mpito: ma il braccialetto non l'avevo mai voluto vendere. Era l'unico ricordo che mi restasse di quel pover'uomo.<br/><br/>
Intanto il vento seguitava a mugliare. Allungai una mano per tastar Gigino, e lo sentii ghiaccio marmato. Di certo il bambino aveva preso del fresco. Non potevo pi&#xF9; dubitarne.<br/><br/><br/>
Verso le otto mi levai adagio adagio, mi buttai lo sciallino sulle spalle e in un attimo fui fuori. Da casa mia al Ponte Vecchio c'era un passo. Le botteghe degli orefici cominciavano ad aprirsi. Entrai in una, dove ci stava un vecchino, che m'era sempre piaciuto per la sua aria di buono; gli feci vedere il braccialetto e lui me lo stim&#xF2; venti lire. Glie lo detti subito, ed ebbi per soprappi&#xF9; un medaglioncino d'argento per tenerci i capelli del mio marito.<br/><br/>
Tornai a casa con un bell'involto sotto il braccio. E da quel giorno in poi, il tramontano non mi fece pi&#xF9; paura: il mio Gigino aveva il palet&#xF4;t.<br/><br/>
Il bambino, dopo qualche mese di questo fatto, era un fior di bellezza: chi me lo rubava di qua, e chi di l&#xE0;. Perfino il suo maestro l'aveva voluto tenere a desinare.<br/><br/>
Ma un figliuolo a quel modo, non me lo meritavo. La difterite me lo port&#xF2; via in quarantott'ore. Ed eccomi qui!<br/><br/>
La Luisa tacque. Mentre parlava, ravviava le cassette del cassettone, spiegava alcune camicine, altre ne riponeva. Scosse una giacchetta, spolver&#xF2; un berretto e tir&#xF2; fuori un paltoncino.<br/><br/>
Lo guard&#xF2; fisso, con gli occhi infiammati, eppoi, stringendoselo al petto:<br/><br/>
Oh figliuolo, figliuolo mio, balbett&#xF2; tra i singhiozzi, se non avessi venduto il braccialetto, chi mi darebbe, ora, la forza di vivere?<br/><br/><br/>
Fuoco e Fiammiferi.<br/><br/>
(Novella).<br/><br/><br/>
Si deve cominciar proprio col &#xAB;c'era una volta?&#xBB; Perch&#xE8; no, quando quelle parole magiche evocano tutto un mondo di fate, di maghi, di belle regine, di castelli incantati e di uccelli dal canto melodioso? Oh le novelle! Le novelle che ci raccontava la nonna nelle lunghe serate d'inverno, quando le legna scoppiettavano nel cammino, e di fuori muggiva il tramontano, ditemi, chi le ha dimenticate? Io no certo. A me le raccontava invece la mamma, la buona mamma mia, che ora &#xE8; morta. Sedevo su un panchettino di legno, ai suoi piedi, puntavo i gomiti sulle sue ginocchia e con la faccia appoggiata tra le mani, stavo a sentire. E m'intenerivo sui casi di Berlinda, fremevo alle tirannie di Barbabl&#xF9;, applaudivo all'animo gentile delle fate pietose, che spianavano la schiena ai bambini gobbi e rendevano la salute e la giovent&#xF9; alle buone vecchine.<br/><br/>
Poi a poco a poco le fate, le principesse, i mostri si dileguavano come nuvole di nebbia: il fuoco non scoppiettava pi&#xF9;, il vento taceva, e.... un letticciuolo caldo accoglieva tra le sue coltri ospitaliere una bambina addormentata.<br/><br/>
Or bene: ritorniamo piccini un'altra volta e siate contenti ch'io vi racconti una storiella, una storiella vera, per&#xF2;.<br/><br/>
Sappiate dunque che molte centinaia d'anni sono, alcuni uomini istruiti si erano messi in testa di fabbricar l'oro a furia di preparazioni e d'intrugli. N&#xE8; le loro pretese si limitavano a ci&#xF2;: essi volevano trovare un rimedio a tutti i mali che affliggono l'umanit&#xE0; e per conseguenza anche alla morte: si arrabattavano perci&#xF2; a pestar polveri, a preparare unguenti, a far bollire calderotti, pieni di sostanze strane, ributtanti e spesso pericolose. Ma l'oro non veniva e la gente seguitava a morire come se nulla fosse. Paiono cose incredibili, non &#xE8; vero? Eppure a' quei tempi, si commettevano e si tenevano in conto di verit&#xE0; indiscutibili ben altre stoltezze.<br/><br/>
In Amburgo, che &#xE8; una citt&#xE0; della Germania, viveva un certo Brandt, mercante di condizione. Pare che la mala riuscita dei suoi affari lo persuadesse a cercare una via di guadagno nelle ricerche dell'Alchimia, parola con la quale gli uomini di cui vi ho parlato battezzavano i loro ridicoli tentativi.<br/><br/><br/>
Standosene un giorno nel suo laboratorio, intento a far bollire al fuoco violento d'un gran fornello diverse sostanze, fra le quali era mescolata dell'orina, ottenne inaspettatamente e con suo grandissimo stupore, non l'oro agognato, non il rimedio universale, ma una materia singolare, strana, somigliantissima alla cera bianca. Aveva un leggiero odore d'aglio e, cosa pi&#xF9; bizzarra ancora, risplendeva nell'oscurit&#xE0;.<br/><br/>
Quest'ultima propriet&#xE0; le valse il nome di fosforo, che vuol dire portaluce.<br/><br/>
Le molteplici esperienze fatte da altri uomini dotti provarono che questa sostanza esiste in gran quantit&#xE0; nelle ossa di tutti i mammiferi cio&#xE8; di quegli animali che nascono colle forme del corpo eguali a quelle della loro madre e poppano il latte delle sue mammelle.<br/><br/>
A questo punto &#xE8; necessario ch'io vi rivolga una domanda: lo sapete, ragazzi, come facevano gli antichi a procurarsi il fuoco? No! Ve lo dir&#xF2; io.<br/><br/>
Nei tempi primitivi, quando non era ancor conosciuto l'uso dei metalli, gli uomini si fabbricavano le armi con pezzi di selce e di legno: e mentre attendevano a ci&#xF2;, s'accorsero che dalla confricazione violenta di queste due sostanze uscivano delle scintille, le quali, poi, divampavano in fiamme.<br/><br/>
Questo rozzo metodo, dovuto al caso, si and&#xF2; gradatamente perfezionando, fintantoch&#xE8; fu inventato l'acciarino, il quale non &#xE8; altro che un pezzetto di acciaio, che i nostri nonni battevano sulla silice, o pietra focaia, per farne scaturire la scintilla. O come accade ci&#xF2;? Ecco: battendo rapidamente una lama di acciaio sulla silice, le estremit&#xE0; taglienti di questa pietra s&#xEC; dura fanno un leggiero solco sulla lama e la riscaldano, nel tempo stesso che in quel punto ove la solcano, spicca una minutissima scheggia di metallo, la quale essendo gi&#xE0; riscaldata, s'infiamma tostoch&#xE8; trovasi isolata dall'acciarino e a contatto dell'aria. L'esca, poi, che si mette a contatto della pietra focaia, affinch&#xE8; pigli fuoco, &#xE8; una materia che cresce sulla querce, e viene conciata e preparata con sostanze atte a incendiare facilmente.<br/><br/>
Ma la scoperta del fosforo c'insegn&#xF2; un modo pi&#xF9; spiccio per procurarci il fuoco: esso ha, come vi ho detto, la strana propriet&#xE0; di essere costantemente luminoso nell'atmosfera e di manifestarsi, nell'oscurit&#xE0;, con una luce pi&#xF9; viva. Ebbene l'industria ha applicato questa propriet&#xE0; del fosforo alla fabbricazione di quei fuscellini di legno o di cera, comunemente detti fiammiferi; essi sono ricoperti, ad uno dei loro capi, da un miscuglio di fosforo, di zolfo, di clorato di potassa e di gomma colorata in verde, giallo, rosso o turchino; e basta sfregarli sopra un corpo scabroso o secco, affinch&#xE8; prendano subito fuoco.<br/><br/>
Nessuno, certo, potrebbe disconoscere l'utilit&#xE0; grande di questo trovato: ma non meno il pericolo di dar fuoco alle case e alle persone, come pur troppo ce lo dimostrano i casi lacrimevoli che tuttod&#xEC; accadono sotto i nostri occhi.<br/><br/>
&#xC8; da aggiungere che il fosforo &#xE8; uno dei veleni pi&#xF9; potenti: e che perci&#xF2; i bambini non dovrebbero mai toccar fiammiferi senza il permesso della mamma. La presenza del fosforo nella natura da origine a fenomeni curiosissimi: Chi di voi, nelle quete sere di giugno, non ha visto le lucciole svolazzare, qua e l&#xE0;, tra il grano e i canneti? Ebbene: quella luce che esse hanno nella parte posteriore del corpo, non &#xE8; altro che una piccola quantit&#xE0; di fosforo. N&#xE8; solo i mammiferi e gl'insetti producono fosforo: ma anche i pesci. E spesso, in alto mare, le navi solcano larghe e lunghe strisce di onde, rese luminose da una quantit&#xE0; immensa di animaletti fosforescenti.<br/><br/>
Eccoci alla fine della nostra lezioncina. Mi perdonate se ve l'ho battezzata per una novella? Avevo tanta paura che la saltaste a pie' pari! Ora noi sappiamo perfettamente che il fosforo &#xE8; un corpo il quale ha l'apparenza della cera, di cui possiede la semi-trasparenza, il colore e la mollezza: sappiamo che il suo carattere principale &#xE8; quello di mostrarsi luminoso nell'oscurit&#xE0;, mediante il semplice contatto dell'aria: sappiamo che il Brandt, mercante di Amburgo, lo scopr&#xEC; verso il 1669....<br/><br/>
Ma se vi ripetevo i casi di Berlinda e le bricconate di Barbabl&#xF9;, che cosa avreste imparato? Ditemelo!<br/><br/><br/>
Un Baratto.<br/><br/>
(Dal quaderno d'una fanciulla).<br/><br/><br/>
Quand'ero bambina, i miei genitori solevano passare qualche mese in certa loro villetta del Casentino, dov'era un gran bello stare, tanto per l'aria pura e balsamica, quanto per la vita semplice e alla buona che menavamo.<br/><br/>
L&#xE0;, affinch&#xE8; le vacanze non mi facessero dimenticare del tutto quelle po' di cosuccie imparate a Firenze, mi mettevano a scuola da una povera vecchia, secca allampanata, che ai suoi tempi, dicevano, aveva avuto del ben d'Iddio, ma che poi, per detto e fatto di un figliuolaccio discolo, s'era ridotta al verde.<br/><br/>
La prima mattina che andai a scuola da lei, la mamma mi aveva messo nel panierino una bella fetta di pan bianco con un grosso grappolo d'uva salamanna. Quando furono le undici, la signora Maddalena ci dette il permesso di merendare.<br/><br/>
Lei, poverina, apr&#xEC; la cassetta del vecchio tavolino intarlato e tir&#xF2; fuori un gran cantuccio di pane nero, tanto duro e risecchito che pareva di legno. Io mi sentii turbata, e siccome mi trovavo proprio accanto a lei, non sapevo risolvermi a levar dal paniere il mio pane bianco, con quell'uva fresca. Mi pareva che la vista di quelle buone cose dovesse affliggerla o ricordarle i suoi bei tempi.<br/><br/>
A un tratto mi venne un'idea, un'idea da bambine. Richiusi il paniere e ripresi il mio ago torto.<br/><br/>
Perch&#xE8; non mangia? mi chiese la signora Maddalena.La poverina ci dava del lei.<br/><br/>
Sono stizzita con la zia, risposi senza alzare il capo.<br/><br/>
Perch&#xE8;? Si &#xE8; scordata di darle la merenda?<br/><br/>
Tutt'altro! Guardi!E cavai fuori la mia colazione. Gli &#xE8; che quando sono in campagna, non farei altro che mangiare pane scuro, proprio di quello nero, da contadini. Ha un sapore! E la zia si ostina a volermelo dar bianco.<br/><br/>
La mamma vorr&#xE0; cos&#xEC;, osserv&#xF2; la maestra.<br/><br/>
La mamma? risposi con vivacit&#xE0;. Oh la mamma non bada a queste sciocchezze; sa che sono sana e ha caro, anzi, che mi avvezzi a mangiare di tutto.<br/><br/>
La signora Maddalena era diventata rossa e rigirava il suo cantuccio tra le mani con aria indecisa.<br/><br/>
Non vuol dire, ripresi con simulata rassegnazione. Non manger&#xF2;. Per un giorno non si muore.<br/><br/><br/>
Se il mio non fosse cos&#xEC; duro.... balbett&#xF2; la povera vecchia.<br/><br/>
Non la lasciai finire.<br/><br/>
Sarebbe cos&#xEC; gentile da barattarlo col mio? dissi tutta contenta. E senza darle tempo di rispondere, eseguii il cambio.<br/><br/>
Restava l'uva. Ma ormai il coraggio era venuto.<br/><br/>
Senta com'&#xE8; buona l'uva della nostra vigna, dissi porgendogliene la met&#xE0;. Glie l'avrei data tutta, ma avevo paura d'offenderla.<br/><br/>
Io, volete crederlo, bambine? Io divorai l'enorme cantuccio come se fosse stato un boccone solo.<br/><br/>
E da quel giorno, non avrei potuto pi&#xF9; merendare senza il pane della maestra.<br/><br/>
                    * * *<br/><br/>
Povera signora Maddalena! Lei che aveva portato tante privazioni, tanti stenti, tante vergogne: lei che aveva patito la fame senza lamentarsi e senza chiedere un soldo a nessuno, non pot&#xE8; reggere al dolore di sapere il figliuolo in carcere. Entr&#xF2; a letto con un gran febbrone e mor&#xEC; col suo nome sulle labbra. A me, poi, che le prestavo qualche piccolo servigio e passavo gran parte del giorno al suo capezzale, fece un cenno con la mano e balbett&#xF2;:Ah birichina!...<br/><br/>
Che il buon Dio le avesse gi&#xE0; raccontato tutto?<br/><br/><br/>
I metalli.<br/><br/><br/>
Attenti, bambini. Oggi dobbiamo parlare di belle cosine, di cosine che vi piaceranno certamente. Guardate bene quest'anello. Lo vedete? Mi sapreste dire di che cos'&#xE8;, ossia di che sostanza &#xE8; composto?&#xC8; d'oro.Bravi! Quest'anello, infatti, &#xE8; d'oro. Ed &#xE8; pur d'oro il mio orologio, la crocellina che tengo al collo e la moneta che vi feci vedere giorni sono. Com'&#xE8; bello l'oro, non &#xE8; vero? L'oro ha un bel colore giallo, risplendente, un colore che quasi potrebbe agguagliarsi a quello del sole. Quando una bambina ha dei bei capelli biondi, diciamo che gli ha d'oro: e anche quando si vuol significare che il grano &#xE8; maturo, diciamo che la m&#xE8;sse &#xE8; color d'oro.<br/><br/>
Quest'oro cos&#xEC; ammirato &#xE8; una sostanza preziosa, cari figliuoli.<br/><br/>
Con essa si fanno molte belle cose; sapreste accennarmene qualcuna?<br/><br/>
Sicuro. Con l'oro si fanno i gioielli che adornano le signore, come sarebbero diademi, buccole, collane, spilli, orologi, anelli, braccialetti, fibbie, medaglioni, ecc. Con l'oro si fanno oggetti di lusso per le tavole, come saliere, porta ampolle, coppe, posate, fruttiere, vassoi, trionfi: e si fanno candelabri per le chiese, reliquiari, cornici, statuette, angioli e croci: anzi vi dir&#xF2; che in un paese molto lontano dal nostro, la Grecia, fu scolpita, molti secoli sono, una statua, tutta d'oro massiccio. Ora le statue non si scolpiscono pi&#xF9; nell'oro, ma nel marmo: e voi ne avrete vedute chi sa quante a ornamento delle piazze, dei palazzi e delle chiese. Con l'oro si coniano le monete da cinque, da dieci, da venti, da cinquanta e da cento lire. Vi auguro di possederne un giorno molte di queste monete; e sapete perch&#xE8;? Perch&#xE8; so che siete buoni, e godete nel dar qualche centesimo ai poverini che non hanno pane. Che cosa fareste, dunque, se vi ritrovaste a posseder tant'oro? Io credo che qui nel vicinato non ci sarebbero pi&#xF9; poveri, non &#xE8; vero?<br/><br/><br/>
Voi, ora, sarete curiosi di sapere di dove si leva quest'oro tanto prezioso. Ve lo devo dire? Si cava di sotto terra. Cos&#xEC; &#xE8;, figliuoli. La terra non ci d&#xE0; solamente le m&#xE8;ssi e i dolci frutti, ma anche tutto quanto &#xE8; necessario a far comoda e ben difesa la vita dell'uomo.<br/><br/>
E non crediate che dalla terra si estragga solamente l'oro: oh vi si trovano ben altre cose! Dove metto il ferro? Il ferro non &#xE8; bello come l'oro, anzi, se si ha da dire schiettamente &#xE8; piuttosto bruttino, con quel suo colore bigiastro e tetro. Ma che vuol dir ci&#xF2;? Non &#xE8; mica l'apparenza quella che decide del valore reale d'una cosa! Anzi l'apparenza, spessissimo, &#xE8; ingannatrice. Abbiatene un esempio in Paolino, che oggi non &#xE8; potuto venire a scuola. Il poveretto &#xE8; debole, malato, spaurito? ha un viso e due occhi che non promettono nulla. Eppure quanta bont&#xE0; in quell'ottimo cuore! Quanta svegliatezza in quella mente! Chi potrebbe conoscerlo senza volergli bene? Chi vorrebbe preferirgli un fanciullo bello, ma cattivo, sgarbato e bighellone?<br/><br/>
Riprendiamo il filo del discorso. Qui nella scuola ci sono punti oggetti di ferro? Guardiamo un po': oh sicuro! Gli arpioni a cui stanno attaccate le carte geografiche, le aste dalle quali pendono le tende, il paletto della porta e il grosso campanello che vi annunzia l'ora della ricreazione, sono di ferro.<br/><br/>
Il ferro ci &#xE8; molto pi&#xF9; utile dell'oro; anzi, giacch&#xE8; ci siamo, vi dir&#xF2; che l'oro non &#xE8; utile a nulla e ne potremmo fare a meno benissimo. Ma se venisse a mancarci il ferro! Come si fabbricherebbero gli arnesi necessari all'agricoltura? E senza il ferro e la vanga, come si potrebbe lavorar la terra? Non c'&#xE8; mestiero, arte o applicazione di qualsiasi ramo della scienza che non si giovi del ferro: dal pesante martello del fabbro alla sottilissima lama con la quale il medico interroga la rete complicata de' nostri nervolini e de' nostri tendini, tutti gli arnesi per mezzo de' quali l'uomo studia e lavora, sono di ferro.<br/><br/>
Onoriamo dunque il ferro. E onoriamo anche l'oro, purch&#xE8; serva a ingentilire il costume, a incoraggiare le industrie, a premiare il lavoro: onoriamolo sopratutto, se nelle mani di chi lo possiede, diventa mezzo o strumento di carit&#xE0;.<br/><br/>
Tanto il ferro che l'oro si chiamano metalli: n&#xE8; sono soli: vi ha l'argento, il rame, il piombo, lo zinco, il mercurio e molti altri.<br/><br/>
I luoghi della terra dai quali si estraggono i metalli si chiamano miniere. Ricordiamocene.<br/><br/>
Vorrei dirvi ancora molte altre cosette sui metalli; ma mi accorgo che la lezione diventerebbe un po' troppo lunga e m'impedirebbe di raccontarvi la solita novellina. Peraltro, avanti di cominciarla, voglio assicurarmi se avete ben capito quello che vi ho spiegato.<br/><br/>
       *       *       *       *       *<br/><br/>
1. Ditemi di che colore &#xE8; l'oro e a quali usi serve<br/><br/>
2. Se uno di voi potesse disporre di una bella moneta d'oro, come la impiegherebbe?<br/><br/>
3. Com'&#xE8; il ferro? A che serve? nominatemi dodici oggetti di ferro.<br/><br/>
4. Come si chiamano i luoghi della terra dai quali si astraggono i metalli?<br/><br/>
5. Ditemi il nome di sei metalli.<br/><br/><br/>
Amaro!<br/><br/>
(Dagli appunti d'una maestra).<br/><br/><br/>
Non so in qual modo, ma i miei scolarini erano venuti a sapere che quel giorno era il mio compleanno. Me li vidi arrivare alla scuola col vestito delle feste e con un regalino tra le mani.<br/><br/>
Chi mi portava una penna elegante, chi un libriccino da messa, chi un astuccio da lavoro, chi un bel mazzo di fiori freschi. Io fui consolata e attristata da quella vista: consolata perch&#xE8; qualunque segno di gratitudine o d'affetto che mi venisse da quei buoni figliuoli mi toccava il cuore e mi faceva parer leggiero ogni sacrifizio: attristata, poich&#xE8; pensavo che i denari occorsi in quelle compre, potevano venir destinati a pi&#xF9; nobile uso. A ogni modo, accolsi serenamente quelle care dimostrazioni d'amore.<br/><br/><br/>
Un bambino solo, il pi&#xF9; povero, non mi offr&#xEC; nulla: ma dal suo contegno imbarazzato e dal suo visetto malinconico argomentai quanto dovesse soffrire. Lo chiamai e quando l'ebbi vicino me lo strinsi ripetutamente fra le braccia, baciandolo. Incoraggiato da quelle carezze, il poverino mi pose tra le mani un involtino e fugg&#xEC; vergognoso.<br/><br/>
Sorpresa e incuriosita, lo aprii senza che nessuno potesse accorgersene. Vi erano.... indovinate!.. Tre pallottoline di zucchero!<br/><br/>
Lo richiamai subito da me.<br/><br/>
Lo sapevi che mi piacesse lo zucchero? gli chiesi sorridendo.<br/><br/>
Me lo sono figurato! Mi piace tanto a me!<br/><br/>
E tu, ripresi commossa, l'hai certo chiesto alla mamma e....<br/><br/>
No signora! replic&#xF2; prontamente, non ho chiesto nulla a nessuno; glie l'ho serbato proprio io, di mio....<br/><br/>
Ma pure....<br/><br/>
La nonna, quando mi d&#xE0; il caff&#xE8; e latte, mi mette sempre nella chicchera due o tre pallottoline di zucchero per indolcirlo. Io ho levato lo zucchero....<br/><br/>
E il caff&#xE8; e latte?... chiesi con la gola serrata.<br/><br/>
L'ho preso amaro!<br/><br/>
                    * * *<br/><br/>
Mario, piccolo Mario, dove sei tu? Forse il fumo delle officine avr&#xE0; annerito il tuo viso d'angelo, forse a quest'ora lavorerai i campi dove biondeggia la messe e si matura, al sole, la vite, forse ti accoglieranno le navi avventurose dove il lavoro &#xE8; s&#xEC; duro, la speranza s&#xEC; fallace....<br/><br/>
Ma chiunque tu sii, operaio, agricoltore o uomo di mare, il tuo posto &#xE8; fra i nobili cuori, per quali l'amore &#xE8; sacrifizio, l'abnegazione, dovere.<br/><br/>
Mario, piccolo Mario, se tu per un momento potessi entrare nella mia stanzetta da studio, vedresti molte carte, molti libri, molti ninnoli; e vedresti anche, custoditi in una piccola campana di vetro, tre pezzetti di zucchero, un nome, una data!<br/><br/><br/>
Gli uccelli<br/><br/><br/>
Stamattina una mia cara amica ha voluto regalarmi questo grazioso uccelletto. Guardatelo: &#xE8; un canarino. Ha le penne gialle, il becco e le gambettine color di rosa pallido; ha gli occhi neri, vispi, brillanti come due margherite. Ora non canta, perch&#xE8; non ne ha voglia o forse perch&#xE8; la vista di luoghi nuovi e di persone sconosciute lo intimidisce. Ma quando si sar&#xE0; addomesticato con noi, allora sentirete. Altro che trilli e gorgheggi di un cantante! Vi parr&#xE0; impossibile che da un corpicino cos&#xEC; piccolo possa uscire tant'onda di melodia.<br/><br/>
Ma gi&#xE0; chi di voi non ha in casa qualche uccellino? Aldo ha un fringuello, Giovanni un cardellino, Tommaso una cutrettola e Gigino un usignuolo. Le care bestioline!<br/><br/>
Non so se vi &#xE8; mai occorso di fermarvi in Mercato, dove c'&#xE8; una bella bottega, piena di uccelletti di tutti i colori, di tutte le forme, di tutti i paesi.<br/><br/>
Dal fringuello marino, cos&#xEC; grazioso nel suo mantello arancione a macchiette nere, al maestoso uccello di paradiso, colle sue belle piume rosee, auree, infocate, ogni classe di questi gentili animali ha laggi&#xF9; il suo rappresentante.<br/><br/>
Ma gli uccelli dalle piume s&#xEC; splendide non sono dei nostri paesi: essi ci vengono da regioni caldissime, dove il sole scintilla sulle sabbie color d'oro, dove i fiori hanno colori abbaglianti, dimensioni gigantesche, profumi acuti: e quanto pi&#xF9; ardente &#xE8; il clima dal quale ci vengono, questi leggiadri pellegrini, tanto pi&#xF9; ricco e vivo &#xE8; il colore delle loro piume.<br/><br/>
Ci avete mai pensato, voi, al volo degli uccelletti, a questa loro mirabile attitudine, per mezzo della quale percorrono, in pochi minuti, tanta immensit&#xE0; di cielo?<br/><br/>
Tutti voi conoscete certamente i piccioni, non &#xE8; vero? E saprete forse che in tempi molto lontani dai nostri, si metteva a profitto la loro rapidit&#xE0; nel volo, per inviare messaggi, lettere, notizie da un paese all'altro. Ebbene: uno di questi messaggeri fa in un solo giorno pi&#xF9; cammino di quello che possa farne un uomo in sei giorni.<br/><br/>
Che ve ne pare? Quando studierete la storia naturale, imparerete come, oltre le penne, tutta la struttura del corpo dell'uccello, contribuisca a dargli quella grande leggerezza che agevola il suo volo.<br/><br/>
Chi di voi non vorrebbe, per un giorno solo, diventare un uccelletto, sol per volare nel luogo o presso la persona che vi &#xE8; pi&#xF9; cara? Quanti bambini volerebbero dalla loro mamma lontana, o al paese dove sono nati e cresciuti e dove riposano in pace le ossa dei loro nonni!<br/><br/>
Ma se a noi furono negate le ali, abbiamo per&#xF2; il pensiero, il volatore instancabile, che non posa un minuto, e per il quale le immensurate distanze che ci dividono dalla stella pi&#xF9; lontana, sono appena un punto, un atomo, un'ombra. Il pensiero corre ai cari assenti, ai morti, ai non nati: si sprofonda nelle viscere della terra, e vola al di l&#xE0; delle stelle: interroga il gracile organismo del fiorellino di campo, e s'inalza fino a Dio: e l&#xE0; solamente il gran pellegrino s'acqueta e riposa.<br/><br/>
Che dirvi del canto onde queste soavi creature ravvivano e fan lieta la terra? Che diverrebbero senz'esso i nostri paesaggi e le nostre foreste? Quando, nel silenzio della notte, ogni cosa dorme nella natura, e la vita sembra ovunque sospesa, ad un tratto dal fitto del fogliame escono alcune note, le quali ora sono un sospiro, un lamento, un gemito: ora sono canti lieti, vivi, che ogni eco ripete e fa suoi.<br/><br/>
E le case dei poveri, e tante misere stanzuccie di fanciulle malate, che diverrebbero se non le allegrasse talvolta il cinguett&#xEC;o delle rondini che han fatto il nido l&#xEC; vicino, o il trillo cadenzato del canarino e del passero?<br/><br/>
E questi uccelletti, cos&#xEC; agili al volo, cos&#xEC; splendidi di piume, cos&#xEC; abili nel canto, sono padri previdenti, mamme amorose, mariti esemplari. In loro la bont&#xE0; &#xE8; pari alla grazia, all'agilit&#xE0;, alla bellezza. Quale insegnamento per certi bei bambini di mia conoscenza!<br/><br/>
Noi sappiamo che gli uccelli si riproducono per mezzo delle uova, le quali, covate da uno dei genitori, si schiudono a un'epoca determinata, per dare adito al nuovo piccino.<br/><br/>
Ebbene: quando viene il tempo di deporre le uova, la femmina cambia le sue abitudini. Le piaceva il canto, l'allegro vagabondaggio sui clivi fioriti, il cinguett&#xEC;o colle compagne? Dal momento che sta per diventar mamma, rinunzia alla libert&#xE0; e non abbandona pi&#xF9; le sue uova, finch&#xE8; il calore continuo e prolungato del suo corpo non le abbia fatte schiudere.<br/><br/>
Bisogna vederle quelle creaturine, nate d'allora! Incapaci di adoperare le zampe, senza penne e cogli occhi ancor chiusi, vengono nutrite nel nido dai loro genitori, finch&#xE8;, coperte di piume, possono cominciare a far prova delle ali e trovarsi da s&#xE8; il nutrimento che loro conviene. La madre dirige i primi loro passi e manda, per chiamarli, un grido particolare quando ha trovato del cibo. Se sono aggrediti, li difende valorosamente e fa mostra d'una meravigliosa accortezza.<br/><br/>
Quando i piccini sono abbastanza forti per volar via, lasciano la famiglia e vanno a perdersi nel mondo, nel vasto mondo, dove, alla loro volta, diverranno anch'essi mariti e padri.<br/><br/>
Io vorrei poter farvi vedere un nido non disegnato sulla carta, ma vero. Avreste di che rimaner sorpresi, ve lo dico io! Fino dal cominciar della primavera, gli uccellini raccolgono i materiali necessari alla fabbricazione della loro casina. Tutti portano il loro filo d'erba o il loro stelo di muschio. E bisogna vedere con qual maravigliosa maestr&#xEC;a foggiano un cestino, lo nascondono in un cespuglio, lo appendono a un ramo e lo depongono sui cammini, contro i muri e contro i tetti.<br/><br/>
E dire che ci sono dei bambini maligni, i quali si divertono a tormentare quei piccoli muratori, falegnami, tessitori, e rapiscono loro il frutto di tante cure, di tante trepidazioni! Io voglio molto bene ai fanciulli e sono indulgentissima per certe loro monellerie: ma quando ne commettono qualcuna, la quale sia indizio di perversit&#xE0; d'animo o di durezza di cuore, sono senza piet&#xE0; e li punisco. Oh se li punisco!<br/><br/>
C'&#xE8; un bambino, laggi&#xF9; in fondo, il quale mi chiede per la seconda volta se tutti gli uccelli volano. Eccomi a soddisfarti, amico mio. No, tutti gli uccelli non volano. Potrei, anzi, nominartene alcuni che per la struttura del loro corpo, non possono neanche inalzarsi da terra. Ma invece di sciorinarti una filza di nomi che presto dimenticheresti, mi limito a farti osservare il nostro gallo e la nostra gallina, i quali hanno abitudini terrestri.<br/><br/>
Vi dir&#xF2; anche che vi sono uccelli che vivono nell'acqua o in prossim&#xEC;t&#xE0; delle acque: le anatre, le oche, i cigni sono da annoverarsi tra questi.<br/><br/>
Quando sarai pi&#xF9; grandino, ti parleremo diffusamente di altri uccelli acquatici, fra i quali primeggia la Fregata, che ha un'apertura d'ali di circa tre metri. Vivono nei mari dei paesi caldissimi e stanno lontane perfino due o trecento leghe dalla terra. Quando scoppia una burrasca, s'inalzano molto al disopra della regione degli uragani, e aspettano, in quelle sfere altissime, che l'aria sia nuovamente tranquilla.<br/><br/><br/>
I naviganti, colpiti dalla leggerezza del loro volo e dalle loro svelte forme, chiamano questi uccelli col nome di Fregate, per paragonarli alle pi&#xF9; eleganti e veloci delle nostre navi da guerra. Merc&#xE8; le loro immense ali, possono sostenersi giorni intieri nell'aria, senza riposarsi un solo istante.<br/><br/>
Osservate ora quest'altro uccello dal becco lungo, diritto e aguzzo; &#xE8; una Cicogna; ha quasi un metro e venti centimetri di altezza e grandi ali robuste, le cui piume bianche hanno una specie d'orlatura nera. In generale queste bestie scelgono, per fabbricarsi il nido, luoghi pi&#xF9; elevati: e siccome sono di natura molto socievole, cos&#xEC; &#xE8; frequente il caso di vederle stabilite, coi loro nati, sulla cima dei campanili e di altri edifizi.<br/><br/><br/>
Dotata di un'indole dolcissima, non &#xE8; da maravigliarsi se la cicogna si affeziona all'uomo, al quale reca d'altra parte molti servigi, col distruggere parecchi animali nocivi all'agricoltura. E l'uomo la ricompensa dei suoi servigi, accordandole in ogni tempo aiuto e protezione.<br/><br/><br/>
Ecco un altro uccello, alto pi&#xF9; d'un metro e mezzo, e dall'aspetto nobile e grazioso. Ha le piume del groppone mollemente ondeggianti e di un bel colore piombo cenere. &#xC8; una gru. Questi animali, tenuti in grandissimo conto dagli antichi, i quali attribuivano loro virt&#xF9; speciali, vivono nelle grandi pianure, interrotte da paludi e da frequenti corsi d'acqua. C'&#xE8; chi si nutre della loro carne, ma &#xE8; dura e tigliosa.<br/><br/><br/>
Osservate ora lo struzzo, il voracissimo struzzo, che &#xE8; l'uccello pi&#xF9; grosso che si conosca. &#xC8; alto pi&#xF9; di tre metri e pesa perfino cinquanta chilogrammi. Eppoi dovete pensare che un solo uovo di struzzo equivale a venticinque uova di gallina. Scusate se &#xE8; poco! Le piume di quest'uccello sono molto accreditate presso le signore, che ne guarniscono cappelli e ventagli.<br/><br/>
Lo struzzo, per la sua straordinaria robustezza reca molti servigi all'uomo, il quale se ne serve frequentemente per cavalcatura. Ricordatevi per&#xF2; che siffatti uccelli non sono dei nostri paesi, e che da noi un uomo non vorrebbe certo darsi in ispettacolo, cavalcando uno struzzo! E ora, accanto allo struzzo gigante, siate contenti ch'io v'accenni il piccolissimo Colibr&#xEC;, ossia l'uccellino mosca. Pare impossibile, non &#xE8; vero, che in un solo genere di animali, vi sieno tante prodigiose variet&#xE0; di specie? E questa mirabile variet&#xE0; d'organismi, di forme e di colori, che altro &#xE8;, se non una splendida conferma dell'infinita sapienza di Dio, che si rivela in ogni opera della creazione?<br/><br/>
L'uccello mosca! Ma &#xE8; egli possibile immaginare, nel suo genere, una creaturina pi&#xF9; leggiadra e pi&#xF9; di questa perfetta, nella sua prodigiosa piccolezza?<br/><br/>
Chi, se non un Divino Artefice, avrebbe potuto cospargere di tante fulgide gemme quei corpicciuoli delicati, che brillano nell'azzurro o si nascondono nel calice d'una rosa? E come se ne tengono della loro bellezza, i gentili animaletti! Si lisciano sempre le piume col becco e cercano di conservarne intatto lo splendore.<br/><br/><br/>
Vivaci oltre ogni dire e battaglieri, aggrediscono uccelli molto pi&#xF9; grossi di loro, li tormentano, gli inseguono con persistenza, li minacciano negli occhi e riescono quasi sempre a metterli in fuga.<br/><br/><br/>
Ma eccoci alla regina di tutti gli uccelli, alla terribile e maestosa aquila, i cui occhi, dicesi, sostengono, senza restarne abbagliati, lo splendore del sole. Dotata di una prodigiosa forza muscolare pu&#xF2; lottare contro i pi&#xF9; fieri uragani e varcare intere catene di monti con un camoscio o una pecora tra gli artigli.<br/><br/>
L'aquila costruisce il nido nelle fratture di roccie inaccessibili, sul margine dei precipizi, in tutti quei luoghi, insomma, che l'istinto le suggerisce pi&#xF9; acconci alla sicurezza dei suoi piccini.<br/><br/>
Voracissima e crudele, essa non ha sdegnato neppure le vittime umane e spesso qualche innocente bambino &#xE8; divenuto sua preda.<br/><br/>
Nell'isola di Sike, in Scozia, una donna aveva lasciato in un campo un fanciulletto. Un'aquila prese il bambino cogli artigli, e attraversando un lago assai esteso, and&#xF2; a deporlo sopra uno scoglio. Per fortuna, il rapitore fu veduto da alcuni pastori, che giunsero a tempo a salvare il fanciullo e riportarlo sano e salvo.<br/><br/>
Ma basti di cose s&#xEC; tristi. Gli animali obbediscono all'istinto, n&#xE8; posseggono, come noi, quella guida preziosa che si chiama la ragione.<br/><br/>
                    * * *<br/><br/>
Io ho finito la mia lezioncina sugli uccelli, i quali oltre all'allegrarci col loro canto e colla loro bellezza, ci danno uno squisito nutrimento, piume meravigliose, utilit&#xE0; indiscutibili. Provatevi dunque a riandare quanto vi ho detto, e rispondete alle seguenti domande.<br/><br/>
       *       *       *       *       *<br/><br/>
1. Ditemi il nome di dieci volatili.<br/><br/>
2. Gli uccelli dalle piume splendide di dove ci vengono?<br/><br/>
3. Che cosa potreste dirmi sul volo degli uccelli?<br/><br/>
4. Se uno di voi diventasse un uccellino, dove vorrebbe volare?<br/><br/>
5. Qual'&#xE8; il volatore instancabile che non posa mai?<br/><br/>
6. Ditemi il nome di qualche uccello cantatore.<br/><br/>
7. Che cosa vi pare del canto degli uccelli?<br/><br/>
8. Come si riproducono gli uccelli?<br/><br/>
9. Che cosa fa la femmina degli uccelli, quando sta per diventar madre?<br/><br/>
10. Ditemi qualche cosa sopra i nidi degli uccellini.<br/><br/>
11. Tutti gli uccelli volano?<br/><br/>
12. Qual'&#xE8; il nome del volatile domestico che non vola?<br/><br/>
13. Guardate il disegno che rappresenta la fregata e descrivetemela.<br/><br/>
14. Descrivetemi la cicogna o ditemi qualche cosa delle sue abitudini.<br/><br/>
15. Descrivetemi la gru e lo struzzo.<br/><br/>
16. Parlatemi dell'uccellino mosca.<br/><br/>
17. Descrivetemi l'aquila, dopo aver ben guardato il disegno.<br/><br/><br/>
Per tre soldi!<br/><br/><br/>
Enrico voleva un gran bene alla sua mamma e avrebbe dato qualunque cosa per non sentirla tossire a quel modo.<br/><br/>
Perch&#xE8; non ti compri le pasticche? le diceva: Perch&#xE8; non prendi un po' di latte caldo, la sera, avanti di andare a letto? Perch&#xE8; non cerchi di assuefarti all'olio di merluzzo? Anche la signora Maestra &#xE8; guarita con l'olio di merluzzo.<br/><br/>
La mamma sorrideva e lo lasciava dire. Gli &#xE8; che la povera donna, per la gran miseria, non aveva modo di curarsi, e se dopo aver pensato al pane e alla minestra, le rimaneva qualche centesimo, bisognava che lo serbasse per comprare i quaderni e i libri del bambino. Era tanto istruito quel ragazzo! Leggeva corrente in qualunque libro e perfino nello scritto era sempre il primo lui!<br/><br/>
&#xC8; una tosse d'infreddatura, rispondeva la buona donna, passer&#xE0; da s&#xE8;. Io, intanto, non mi voglio intrugliare colle medicine.<br/><br/>
Enrico non era persuaso di quelle ragioni e cominci&#xF2; a sospettare il vero. Gi&#xE0; un bambino che legge in tutti i libri, sa anche leggere nel cuore della mamma, non vi pare?<br/><br/>
Pensa e ripensa, gli venne un'idea, un'idea buona. La mamma gli dava tutte le mattine due centesimi per il companatico della merenda: se li mettesse da parte per sette o otto giorni, non sarebbe in grado di comprargliele lui le medicine? Con tre soldi si pu&#xF2; scegliere!<br/><br/>
Ecco perch&#xE8; il nostro amico, dopo qualche giorno di questa risoluzione, usc&#xEC; di casa tutto contento. Baci&#xF2; la mamma e quando fu in fondo alla scala, le disse con una certa importanza:Riguardati!<br/><br/>
Coi suoi tre soldi strinti nella manina destra, entr&#xF2; nella farmacia pi&#xF9; vicina e fattosi avanti con una tal qual dignit&#xE0;, disse allo speziale che era al banco:<br/><br/>
Vorrei una medicina per la mamma, che ha la tosse!<br/><br/>
Ce ne sono tante delle medicine! osserv&#xF2; il farmacista. Che cosa vuoi? polveri del Dower, pasticche di catrame, olio di merluzzo?<br/><br/>
Piglier&#xF2; l'olio di merluzzo, rispose subito il bambino, pensando alla guarigione della maestra. Me ne dia una boccetta.<br/><br/><br/>
La vuoi piccola o grande?<br/><br/>
Grande, molto grande!<br/><br/>
Eccotela. Una lira e cinquanta!<br/><br/>
Il bambino guard&#xF2; stupefatto prima il farmacista, poi l'olio di merluzzo, poi un dottore che stava l&#xEC; accanto al banco leggendo il giornale; e aprendo timidamente la manina balbett&#xF2;:<br/><br/>
Ci ho tre soldi, interi!<br/><br/>
Tanto il dottore che lo speziale, dettero in uno scoppio di risa e quest'ultimo fece l'atto di ripigliar la boccetta. Ma Enrico, piangendo a calde lacrime:<br/><br/>
Mi faccia il piacere di lasciarmela, supplic&#xF2;, gliela pagher&#xF2; a un po' per giorno, coi centesimi della merenda. Se sapesse quanto tosse la povera mamma! Sono un bambino per bene!<br/><br/>
Il farmacista gli pose tra le mani la boccetta e gli fece segna di andarsene, cosa che il ragazzo non si fece ripeter due volte: poi il degno uomo si chin&#xF2; sotto il banco a raccattar della roba che non c'era. E il dottore? Oh il dottore aveva il viso interamente nascosto da quel suo gran giornalone.<br/><br/>
Quei due uomini erano due babbi.<br/><br/><br/>
La storia d'un grappolo d'uva.<br/><br/><br/>
Guardate, bambini, questo bel grappolo d'uva! Io lo serbo, non gi&#xE0; a chi sar&#xE0; pi&#xF9; buono, poich&#xE8; la bont&#xE0; trova in s&#xE8; stessa il proprio premio, ma a chi sar&#xE0; pi&#xF9; attento a questa lezioncina. E lo stare attenti non &#xE8; difficile, specialmente quando in una lezione entrano in ballo delle cose cos&#xEC; buone.<br/><br/>
Prima di tutto ditemi di che colore &#xE8; quest'uva?<br/><br/>
Codest'uva &#xE8; bianca.<br/><br/>
&#xC8; vero. Ma tutta l'uva non &#xE8; bianca. Ce n'&#xE8; della nera, della rossiccia, della verdastra. E col colore diverso prende anche un nome diverso: Cos&#xEC; c'&#xE8; l'uva salamanna, l'uva moscatella, l'uva malaga, ecc. Se io vi domandassi come si chiama la pianta che da l'uva, che cosa mi rispondereste?<br/><br/>
Si chiama la vite.<br/><br/>
Ma bravi! La vite, dunque, ci d&#xE0; l'uva. E l'uva, ditemi, ci serve solamente per frutta?<br/><br/>
No, signora. L'uva ci d&#xE0; anche il vino.<br/><br/>
Mi accorgo di aver che fare con dei bambini che la sanno lunga, forse pi&#xF9; lunga di me, e proseguir&#xF2; senza fare altre interrogazioni.<br/><br/>
Quest'uva dolce, saporita, che mangiamo tanto volentieri col pane, non &#xE8; un frutto unico come sarebbe una pera o una pesca. &#xC8; composta di una certa quantit&#xE0; di chicchi riuniti sul prolungamento d'uno stelo della pianta, e forma il cos&#xEC; detto grappolo.<br/><br/>
Ogni chicco d'uva &#xE8; ricoperto da una pellolina sottile che impedisce al sugo di sgocciolar fuori. Esso contiene dei fiocini o semi che, nascosti nel terreno, riprodurrebbero la pianta che ci da l'uva e che si chiama vite.<br/><br/>
Ma la vite non si riproduce col mezzo della sementa. Le ci vorrebbe troppo tempo prima di dar dei frutti. Ecco come si fa: si stende sul terreno un ramo di vite, senza staccarlo dal tronco o ceppo, e si lascia l'estremit&#xE0; di questo ramo esposto all'aria e alla luce. Ben presto sulla parte del ramo nascosto nel terreno germogliano alcune radici e formano un nuovo ceppo di vite.<br/><br/>
La vite &#xE8; una specie d'arbusto tortuoso, la cui scorza &#xE8; ruvida e filamentosa: i suoi rami, lunghi e flessibili, ove fossero abbandonati a s&#xE8; stessi, serpeggerebbero sul terreno: ma l'agricoltore li assicura lungo i muri o li raccomanda agli alberi, in modo che la vite possa allacciarsi ai loro rami e formarvi graziose ghirlande di p&#xE0;mpani e di grappoli. La vite, lasciata crescere, forma le cos&#xEC; dette pergole o pergolati, la cui ombra ci difende, nei giardini, dalle carezze troppo vive del sole.<br/><br/>
Quasi sempre la vite &#xE8; coltivata su terreni speciali, i quali prendono il nome di vigne o vigneti: e il ceppo &#xE8; sostenuto da un palo.<br/><br/>
In autunno l'uva &#xE8; matura: allora si procede alla vendemmia, cio&#xE8; alla raccolta dell'uva.<br/><br/>
L'uva &#xE8; versata in capaci tini, dove viene pigiata, affinch&#xE8; possa versare il sugo, il quale scola da una piccola apertura, praticata in fondo al tino. Allora viene travasato in altri grandi tini, dove si riscalda da s&#xE8; fino a bollire. E questa ebollizione naturale si chiama fermento.<br/><br/>
[Illustration ]<br/><br/>
Fermentando, il sugo della vite cambia sapore e qualit&#xE0;. Era dolce: il fermento ha cambiato la sua dolcezza in forza, il suo zucchero in alcool. Eccolo diventato vino, quel vino che bevuto moderatamente, &#xE8; la vigoria dei giovani, il balsamo dei vecchi, la salute di tutti; ma che, preso al di l&#xE0; del bisogno, ubriaca e fa perder la ragione.<br/><br/>
Bisogna dunque, saviamente usare dei doni di Dio: ma abusarne, mai!<br/><br/>
                    * * *<br/><br/>
E ora io mi trovo in un bell'imbroglio. Ho promesso il grappolo d'uva al bambino pi&#xF9; attento. E tutti siete stati attenti. Dividere il grappolo in trenta parti non &#xE8; possibile. Ne toccherebbe appena un chicco per uno. Dunque? Ma perch&#xE8; Gino si alza? Vuol farmi una proposta? La faccia!<br/><br/>
Signora, c'&#xE8; di l&#xE0; la povera custode della scuola, che ha la bambina malata. Vogliamo mandarglielo a lei?...<br/><br/><br/>
La seggiolina.<br/><br/>
(Ricordi di un bambino).<br/><br/><br/>
La signora Leonarda con quel suo fare sostenuto mi faceva rabbia e io non la potevo soffrire. Tutti i miei compagni avevano una maestra giovane, bella, vestita bene, che sorrideva spesso, che regalava loro delle stampe o del soldatini. E a me, invece, la vecchia signora non usava che sgarbi e modi arcigni. &#xC8; vero che a quei tempi ero un vero monello, senz'altra voglia addosso che quella di giocare a noc&#xEC;no o di fare alla palla coi quaderni. Ma nonostante avrei preso di essere trattato meglio. Erano sempre gastighi, minaccie e scappellotti. Una volta sola, l'unica! che nel fare il chiasso m'ero quasi levato un occhio, la vidi agitata, piangente, starei per dire carezzevole. Mi prese sulle ginocchia brontolando e mi fasci&#xF2; l'occhio sciupato. Io, intanto, da quello buono, vidi benissimo che le tremavano forte le mani.<br/><br/>
Saranno state idee, ma quel tremol&#xEC;o mi fece impressione, tanta impressione, che d'allora in poi mi messi in testa d'esser buono. Cominciai a tener di conto dei quaderni, a stare attento alle lezioni e infatti nella prima dettatura feci quindici sbagli solamente.<br/><br/>
La signora Leonarda mi prese subito a ben volere, e una volta che venne nella scuola un signore tutto vestito di nero, mi fece alzare e gli disse delle parole in un orecchio. Il signore mi accarezz&#xF2; e mi dette un bacio. Che cosa gli avr&#xE0; mai detto?<br/><br/>
Intanto la signora Leonarda si ammal&#xF2;, chi diceva di stenti, chi di vecchiaia. La mamma, un luned&#xEC; mi mand&#xF2; a riprender la seggiolina per mettermi in un'altra scuola. Ci andai tutto allegro, perch&#xE8; l'idea di mutare mi ha dato sempre un gran gusto.<br/><br/>
Entrai nella scuola, dove avevo fatto tante birichinate, dov'ero stato sgridato, gastigato tante volte. Era vuota. Il sole entrava allegramente dal finestrone spalancato e tracciava larghe striscie d'oro sull'ammattonato rosso. Io presi la mia seggiolina e mi avviai all'uscio. A un tratto sentii come un gemito nella stanza accanto: era la voce della signora Leonarda che chiedeva da bere.<br/><br/>
O che l'hanno lasciata sola? dissi fra me. E senza stare a pensarci sopra, entrai in camera.<br/><br/>
Era sola, infatti, la povera vecchia maestra. Mi avvicinai al suo letto in punta di piedi, e agguantato il bicchiere sul comodino, glie lo porsi.<br/><br/>
Bevve avidamente fino all'ultimo sorso e ricadde sul guanciale senza riconoscermi.<br/><br/>
In quel mentre entr&#xF2; la donna che la custodiva. Io, non avendo pi&#xF9; nulla che fare, uscii. Quando fui per la strada, colla mia seggiolina in braccio, mi parve che il cielo si fosse rannuvolato. Ma era sereno. Gli &#xE8; ch'io lo guardavo a traverso le lacrime.<br/><br/><br/>
Le olive.<br/><br/><br/>
Lo vedete questo ramoscello adorno di foglie biancastre e carico di piccoli frutti ovali, d'un verde cupo? &#xC8; un ramoscello d'olivo.<br/><br/>
Proviamoci ad assaggiare una di queste olive. Dio, come sono amare! Non hanno certo il sapore di quelle belle olive che si mangiano col pane. Gli &#xE8; che le prime sono naturali e le seconde sono state conservate in salamoia cio&#xE8; nell'acqua salata, la quale ha tolto loro quel sapore amaro che le olive prendono maturando.<br/><br/>
L'ulivo, chiamato dai nostri padri il re degli alberi, &#xE8; una grande risorsa pei paesi del mezzogiorno. Dove il clima &#xE8; rigido e freddo, l'olivo non attecchisce, e per renderlo fecondo sarebbe necessario ripararlo dalle inclemenze della stagione. L'olivo si riproduce in pi&#xF9; modi, ma il pi&#xF9; semplice &#xE8; quello di seminar sul terreno dei noccioli d'oliva. E quanto tempo deve scorrere prima che quel nocciolo nascosto sotto terra ci dia le anfore di olio finissimo o anche le olive da mettersi sotto sale! &#xC8; anche da osservare che essendo il legno del nocciolo estremamente duro, bisogna, prima di riporlo nella terra, schiacciarlo; e aver molta cura di non offendere la mandorletta o germe, il quale, trovandosi a contatto immediato col terreno, avr&#xE0; uno sviluppo pi&#xF9; facile e pi&#xF9; pronto. Gli olivi seminati cos&#xEC;, cominciano a venir fuori dopo due anni.<br/><br/>
La raccolta delle olive si fa ordinariamente in novembre e dicembre: se l'albero non &#xE8; alto, si colgono le olive con la mano: ma se i suoi rami sono molto elevati, si abbacchia come si pratica con le noci e i castagni.<br/><br/>
Tutto il lavoro non &#xE8; per&#xF2; finito con la raccolta. Le ulive vengono schiacciate nel frantoio e il primo olio che da esse &#xE8; spremuto si chiama olio vergine. Dalla pasta di quelle ulive medesime si ottiene quindi l'olio comune e, gradatamente, quello di qualit&#xE0; inferiore.<br/><br/>
L'olio si conserva nei barili o in grandi vasi di terra verniciata, detti damigiane. Gli ulivi hanno un anno di abbondanza su tre o quattro di sterilit&#xE0;, e perci&#xF2;, tirando la media delle buone e cattive raccolte, si &#xE8; potuto stabilire che un olivo produca quattro o cinque chilogrammi d'olio l'anno.<br/><br/>
E questo ramo di agricoltura esige, oltre al lavoro e alla vigilanza, grandi tesori di pazienza e di tempo, poich&#xE8; un olivo non &#xE8; produttivo che verso i sei o sett'anni.<br/><br/>
L'olivo &#xE8; stato, fino dai tempi pi&#xF9; remoti, il simbolo di sentimenti nobili e virtuosi. I Greci antichi pretendevano di averlo avuto da Minerva, dea della saviezza, e non ne permettevano la coltivazione che a persone onorevoli e della pi&#xF9; specchiata probit&#xE0;.<br/><br/>
Ricordate, nella storia di No&#xE8;, il ramoscello d'olivo portato dalla colomba?<br/><br/>
E anche ai nostri giorni, non veneriamo forse l'olivo come un simbolo di pace e d'abbondanza?<br/><br/>
       *       *       *       *       *<br/><br/>
1. Come sono le foglie e i frutti dell'olivo?<br/><br/>
2. Dove cresce l'olivo?<br/><br/>
3. Come si semina?<br/><br/>
4. Come si raccolgono le olive?<br/><br/>
5. Come si estrae l'olio dalle olive?<br/><br/>
6. Quali pensieri ha ispirato l'olivo ai nostri padri?<br/><br/><br/>
Ombrello ridicolo.<br/><br/><br/>
C'era una volta una bella bambina che si chiamava Livia: questa Livia stava un giorno alla finestra, aspettando una comitiva di bambine, che dovevano venir da lei a fare i balocchi. C'erano state anche la domenica avanti e s'erano tutte divertite a correr nel giardino, a ballare sul prato, a fare alle signore nei boschetti. Tutto questo per&#xF2; non era nulla in confronto di quello che avevano fissato di fare la domenica dopo.<br/><br/>
La domenica era venuta, ma le amiche si facevano desiderare. Come mai? Gli &#xE8; che la prima volta era stato bel tempo: il sole splendeva in un cielo senza nuvole e un leggiero ventolino ne temperava l'ardore: quel giorno, invece, il cielo era bigio e l'acqua veniva gi&#xF9; a catinelle.<br/><br/>
Oh benedetto sole! Perch&#xE8; rimpiattarsi, quando vi sono tante bambine che ti invocano?<br/><br/>
&#xC8; vero, peraltro, che il sole brilla sempre, senza spengersi mai. Ma di quando in quando ce lo nascondono a noi quei grossi nuvoloni e vapori, che si sciolgono in acqua.<br/><br/>
E allora non bisogna pi&#xF9; fare i balocchi nel giardino: la terra &#xE8; fradicia, fangosa, piena di pozzanghere: ci sarebbe il caso di prendere un reuma o un'infreddatura, e queste cose non piacciono molto alle bambine di giudizio.<br/><br/>
Quando piove, bisogna rassegnarsi a fare il chiasso in una stanza: non c'&#xE8; tanto posto quanto in un giardino, ma quando ci troviamo in buona compagnia, non &#xE8; poi un gran male a stare un po' pi&#xF9; vicini gli uni agli altri, non vi pare?<br/><br/>
Eppure le amiche della Livia davano a credere di amare pi&#xF9; il giardino che non la padroncina, la quale aveva un bell'allungare il collo fuori della finestra. Le bambine non si vedevano. Che le loro mamme non volessero farle uscire a quel tempaccio? Poteva anche darsi e in questo caso non c'era da ripigliarsela con nessuno.<br/><br/>
Livia, tanto per ingannare il tempo, prese un libro e si prov&#xF2; a leggere. Ma quando non si ha la testa l&#xEC;, impossibile di capire una sola parola: ella vide soltanto che in quella pagina l'argomento si aggirava sugli ombrelli da acqua.<br/><br/>
La bambina pos&#xF2; il libro e si mise a guardar quelli che passavano dalla strada. Ce ne erano di tutti i colori e di tutte le forme.<br/><br/>
La Livia ne aveva uno bellino, di seta scura, che poteva servire da sole e da acqua; ci&#xF2; che i francesi chiamano un en-tous-cas (in ogni caso). Sapeva che l'ombrello &#xE8; una specie di tenda di seta o di cotone, arrotondata in fondo, sostenuta in alto da un manico che si tiene in mano, e raccomandata a questo manico da otto o nove stecche che la sostengono.<br/><br/>
Dicendo che questa tenda &#xE8; arrotondata, intendo per la forma generale, poich&#xE8; essendo la stoffa ben tirata sopra ogni stecca, ne viene che il limite estremo dell'ombrello forma come un festone con tante punte, quante sono le stecche. E siccome queste stecche, le quali possono esser di balena, di ferro e anche di legno, hanno una certa flessibilit&#xE0;, cos&#xEC; l'ombrello, quand'&#xE8; aperto, forma una specie di cupola.<br/><br/>
La Livia aveva notato soprattutto le due molle fissate lungo il manico, e per mezzo delle quali l'ombrello si apre e si chiude: anzi le era spesso accaduto, aprendo con poca attenzione l'ombrello della mamma, di farsi male ai diti.<br/><br/>
Quello che la nostra bambina non aveva mai osservato, si era la curiosa processione d'ombrelli che sfilava sotto la sua finestra.<br/><br/>
Quella vista valse a farle passar la noia e a disporla all'indulgenza verso le piccole infedeli.<br/><br/>
Pioveva sempre. Pass&#xF2; un giovinetto coll'ombrello chiuso e un libro aperto tra le mani: questo giovinetto aveva una fisonomia lieta, piacevole, tutta assorta nella lettura.<br/><br/>
Oh l'imprudente! pens&#xF2; la Livia: te ne avvedrai di quel che succede quando si cammina senza badare dove si mettono i piedi!<br/><br/>
Infatti, dopo pochi passi, una grondaia in rovina amministr&#xF2; al povero scolaro un battesimo s&#xEC; abbondante, che gli fu giocoforza pensare alla pioggia.<br/><br/>
Dopo, pass&#xF2; una signora vestita elegantemente ma con l'ombrello spuntato e poco decente.<br/><br/>
Oh signora! pens&#xF2; di nuovo la Lidia, codesto ombrello non corrisponde ai suoi nastri svolazzanti: prima bisogna pensare alle cose necessarie, poi a quelle superflue: e perch&#xE8; lo tiene spuntato? Non ci ha aghi e refe a casa sua?<br/><br/>
Un uomo sulla sessantina svolt&#xF2; la cantonata ed entr&#xF2; nella strada; aveva l'ombrello aperto, ma lo teneva appoggiato sulla spalla, con un certo fare incurante, che l'acqua gli schizzava tutta sul viso. Quel viso era dolce ma grave e pensoso: doveva essere qualche scienziato.<br/><br/>
Povero dotto, pens&#xF2; ancora la Livia, perch&#xE8; imiti quel filosofo dell'antichit&#xE0;, il quale per istudiare il cielo, non vide la buca, entro la quale poco manc&#xF2; non si fiaccasse il collo?<br/><br/>
Finalmente la Lidia, scorse una bambinuccia di otto o nove anni, che camminava, interamente nascosta da un immenso ombrello d'incerato. Era un ombrello scolorito, vecchio, goffo, ridicolo, un di quegli ombrelloni che si vedono talvolta a qualche vecchio e buon prete campagnuolo.<br/><br/>
La Livia, a quella vista, si ebbe a sbellicar dalle risa. Era tanto grande, tanto grande, che pareva camminar solo, con l'aiuto di due piedini mal calzati, di cui la nostra curiosetta non poteva scorger che le punte.<br/><br/>
L&#xE0; vicino ci erano gli asili infantili. L'ombrellone entr&#xF2; nella scuola e subito dopo ne usc&#xEC; proteggendo una vera nidiata di creaturine piccine, che la sorella maggiore era andata a prendere. Quell'ombrellone rassomigliava a una grossa chioccia, che si sforzasse di proteggere dalla pioggia la sua covata di pulcini.<br/><br/>
E la Lidia non rise pi&#xF9;. L'ombrellone d'incerato diventava bello, aveva diritto a tutta la sua stima. E quando la bambina ud&#xEC; gli scoppi di risa che uscivano da quell'enorme tendone, non pot&#xE8; stare alle mosse e gli butt&#xF2; un bacio.<br/><br/>
Dopo, richiuse la finestra; e quando il sole torn&#xF2; a brillare sui tegoli lucenti dei tetti e fra le screpolature del vecchio campanile, una fragorosa scampanellata annunzi&#xF2; a Lidia i suoi ospiti.<br/><br/>
             (Imitato dalla signora Pape-Carpentier).<br/><br/><br/>
Insetti.<br/><br/><br/>
Questo nome vi metter&#xE0; forse di cattivo umore, perch&#xE8; vi dar&#xE0; a supporre ch'io abbia intenzione di venirvi fuori con qualcuna di quelle parolone noiose che fanno spesso pigliare in uggia ai ragazzi la scuola, i libri e qualche volta anche la maestra. Ma mettete l'animo in pace. Io, quando sono in mezzo a voi, non so pensare che a delle cose carine e divertenti.<br/><br/>
Questa parola insetti non vi deve quindi spaventare. Ditemi, vi piacciono le farfalle, quelle belle farfalle bianche, rosse, azzurre, dorate, che svolazzano sui fiori e ne succiano il miele? Vi siete mai divertiti a correr loro dietro? Ne avete mai acchiappate? Avete mai posto mente alle loro belle ali variopinte, al loro corpicino esile e delicato? Quelle farfalle sono insetti, ossia appartengono a un genere di animaletti chiamati insetti.<br/><br/><br/>
Gl'insetti sono molti: rifacciamoci dal nominare i pi&#xF9; comuni, i pi&#xF9; conosciuti: le mosche, le formiche, le vespe, le zanzare, le pulci, ecc.<br/><br/>
Quasi tutti questi animalini sono provvisti di sei zampette articolate e portano sul capo due antenne, che essi piegano e muovono a piacere. Ma vi voglio dare intorno ad essi delle notizie curiose che non possono fare a meno di divertirvi. Quando guardate qualche bella farfalla o qualche moscone, dall'ali scintillanti, dal volo rapidissimo, crederete certo che quella e questo sieno venuti al mondo a quel modo, cio&#xE8; colle ali, colle antenne, e le zampettine, non &#xE8; vero? Ebbene, qui sta l'errore.<br/><br/>
Gl'insetti si riproducono per mezzo delle uova, e da queste si sviluppa da principio un bacherozzolo press'a poco eguale a quelli che troviamo pei campi o dentro ai frutti andati a male. Questi vermiciattoli che gli uomini dotti chiamono larve, si mostrano vivaci e voracissimi: crescono rapidamente, mutano la pelle parecchie volte, finch&#xE8; non sono sufficientemente sviluppati. Dopo essere stato larva per un dato tempo, l'insetto fa un altro mutamento; smette di mangiare, di muoversi e muta forma. Allora intorno al suo corpicino si va formando una specie di scorza o involucro, dove egli riposa come dentro una scatola; e spesso, oltre a questo involucro, c'&#xE8; un guscio particolare che l'insetto fabbrica da s&#xE8;. E l'insetto viene allora battezzato dai dotti con un altro nome: cio&#xE8; crisalide. E quando la crisalide &#xE8; diventata un insetto perfetto, allora fende il guscio e esce all'aperto a prendersi la sua parte d'aria e di sole.<br/><br/>
Da ci&#xF2; vedete che prima di divenir farfalla, mosca, o, in una parola, insetto perfetto, il nostro animalino dev'esser uovo, larva e crisalide. Spero che non dimenticherete queste piccole notizie, le quali vi gioveranno non poco, quando intraprenderete degli studi pi&#xF9; importanti.<br/><br/>
Dianzi parlandovi delle vespe, vi ho taciuto il nome di una specie di vespa, dalla quale l'uomo ritrae grandi vantaggi: intendo parlare dell'ape. Ne avete mai vedute?<br/><br/>
Quando questi animalini si sono riuniti in un dato numero, ossia hanno formato uno sciame, scelgono, per stabilirvi la loro dimora, un luogo oscuro, caldo e asciutto, o nella cavit&#xE0; d'un albero o in una spaccatura di roccia. Trovato il luogo adattato, che noi chiamiamo alveare, le api si mettono subito al lavoro: cominciano a ripulirlo da ogni immondizia e quindi, con una materia che esse stesse fabbricano, turano ogni buco, ogni apertura, lasciandone una sola per l'entrata e per l'uscita. Nell'interno della loro casina o alveare, costruiscono quindi un numero determinato di cellette a sei angoli, ossia esagone, dove ripongono il miele e la cera che esse succhiano dai fiori.<br/><br/>
Voi tutti conoscete la cera, la quale serve a tante applicazioni di medicina, di arti e mestieri, e illumina s&#xEC; splendidamente le nostre chiese e le nostre sale: avrete anche assaggiato il miele, il dolcissimo miele: ma forse non avete saputo fin qui il nome dell'industre animaletto che ci procura questi tesori, ed &#xE8; tenuto meritamente come simbolo d'operosit&#xE0; e di previdenza.<br/><br/>
N&#xE8;, parlando degl'insetti, sarebbe bene tacervi il nome del filugello o baco da seta, la sola farfalla veramente utile all'uomo, il quale ritrae da essa lo splendido filo di seta che, tessuto, si trasforma in quelle ammirabili stoffe che si chiamano velluto, raso, faille, moar&#xE8;, ecc.<br/><br/>
Questa farfalla &#xE8; originaria di un paese molto lontano da noi, che si trova nell'Asia e si chiama Cina o China, ma ora &#xE8; diffusa in tutta l'Europa. L'allevamento de' bachi da seta &#xE8; sempre stato ed &#xE8; tuttavia sorgente di molti guadagni in chi lo intraprende: esige per&#xF2; molte cure e molta pazienza.<br/><br/>
Che ve ne pare, figliuoli, di questa lezioncina? L'avete trovata troppo lunga, troppo noiosa, troppo difficile? E vi sentireste in grado di risponder per benino alle seguenti domande?<br/><br/>
       *       *       *       *       *<br/><br/>
1. Ditemi il nome di sei insetti, tra quelli che vi sono pi&#xF9; famigliari.<br/><br/>
2. Come si riproducono gl'insetti? Da quanti stati passano prima di diventare tali quali li vedete?<br/><br/>
3. Ditemi, qualche cosa sull'ape: a quale altro insetto somiglia? Che nome prende una riunione d'api? Come si chiama il luogo dove le api fissano la loro dimora? Che ci danno le api?<br/><br/>
4. Che cosa ci d&#xE0; il filugello? Di dove ci viene?<br/><br/><br/>
Vestito bianco.<br/><br/>
(Racconto d'una sorella).<br/><br/><br/>
Me ne ricordo: glie lo aveva ricamato la mamma nelle lunghe sere d'inverno, quando il babbo era in convalescenza di quella lunga, disperata bronchite. Il pover'uomo, tutto rinvoltato nel suo mantello bigio, leggeva lentamente, spiegandocele, alcune delle pi&#xF9; divertenti favolette del Clasio, e io colla mia storia sacra sotto gli occhi, un po' mi commovevo sui casi pietosi delle pecorine, un po' riflettevo all'ingordigia di quel bighellone d'Esa&#xF9;, che per un piatto di lenti aveva venduto il diritto di primogenitura.<br/><br/>
Lui, il biondino, al quale era destinato il vestito bianco, se ne stava seduto comodamente sul seggiolotto e si divertiva a far fare il mulinello a un grosso bottone, infilato in una gugliata di refe. Gira, gira e gira, il bottone finiva sempre collo schizzargli nel naso e allora erano pianti, guai, disperazioni.<br/><br/>
Il babbo, indispettito buttava in un canto il Clasio, la mamma pigliava in collo il bambino, e io profittava sempre di quella confusione, per chiuder la storia sacra e riponerla nel cantuccio pi&#xF9; buio del salotto.<br/><br/>
                    * * *<br/><br/>
Lo rinnov&#xF2; per il Corpus-Domini, per il Corpus-Domini di prima, quando le strade erano seminate di lauro, le finestre inondate dal sole di maggio e le campane di Santa Croce annunziavano la festa del Signore. Lo vedo sempre, esile, grazioso, elegante, coi piedini irrequieti, calzati da due microscopiche scarpette di pelle lustra, col cappellino di paglia di Firenze, dalla tesa rialzata, dai bianchi nastri svolazzanti.<br/><br/>
E la mamma! Come se ne teneva di quella creaturina! Quando qualcuno si soffermava a guardarla, la povera donna diventava rossa come una viola e sorrideva. Avrebbe sorriso a tutti, anche a un malfattore.<br/><br/>
                    * * *<br/><br/>
Sono passati tanti, tanti anni! Il babbo non legge pi&#xF9; il Clasio e il posto di Guido &#xE8; vuoto. Per un tacito accordo, il suo nome non &#xE8; mai pronunziato.<br/><br/>
Spesso la mamma interrompe il suo eterno lavoro a maglia e dice:<br/><br/>
Dovresti divagarti, Gemma... andare al teatro...<br/><br/>
Il mio posto &#xE8; accanto a te, rispondo e li.Parliamo pochissimo, ma c'intendiamo sempre.<br/><br/>
Una sera, la pigionale del secondo piano venne a raccontarci il fatto d'un giovinetto discolo che sedotto da perfidi amici, aveva lasciato la casa paterna e, come Guido, se n'era fuggito lontano lontano, al di l&#xE0; dei monti.<br/><br/>
La mamma faceva sforzi inauditi per non piangere e ci riusc&#xEC;. Ma quando la pigionale ci ebbe lasciate, si alz&#xF2; e and&#xF2; in camera. Io le corsi dietro. Sapevo pur troppo quel che andava a fare. Apr&#xEC; l'armadio e da un involto che sapeva di tanfo, tir&#xF2; fuori un vestitino bianco, ingiallito dal tempo. Io nascosi il viso tra le mani e la mamma balbett&#xF2;, piangendo dirottamente:<br/><br/>
Oh Guido, Guidino, perch&#xE8; non sei morto?<br/><br/>
                    * * *<br/><br/>
Prima di andare a letto, pregai. Pregai per tutti i figliuoli buoni che sono, come voi, la gioia delle loro famiglie. Poi ripensai a Guido piccino, al suo vestitino bianco, immacolato, e pregai il Signore anche per lui.<br/><br/><br/>
LAVORI E BALOCCHI<br/><br/><br/>
Il primo lavoro della Gemma.<br/><br/><br/>
La Gemma aveva messo da parte nientemeno che settantacinque centesimi; e con settantacinque centesimi si possono fare dimolte cose: si pu&#xF2; comprare una bambola quasi vestita, un anellino quasi d'oro, un vezzo di perle quasi buone, o se no, un mezzo chilogrammo di biscottini.<br/><br/>
Ma la Gemma aveva un'altra idea: voleva fare un regalo alla mamma e non sapeva proprio dove battersi il capo. Pensa e ripensa, si decise di confidarsi con la sua maestra. E questo &#xE8; il partito pi&#xF9; savio al quale possa appigliarsi una bambina imbarazzata.<br/><br/>
La Gemma avrebbe voluto comprar tutto Firenze, e se tutto Firenze non c'entrava, si sarebbe contentata di una bella pelliccia di martora, col manicotto eguale. Ma la signora maestra che era una signorina di giudizio, fece osservare alla fanciulla, che con settantacinque centesimi non si compra neanche la fodera del manicotto.<br/><br/>
O allora?fece la Gemma sgomenta.Capir&#xE0;, signorina, che io non posso regalare alla mamma una trombettina o una palla di gomma elastica!<br/><br/>
&#xC8; vero anche codesto, rispose la maestra sopra pensiero. Poi, a un tratto, come colpita da un'idea improvvisa:<br/><br/>
Perch&#xE8;, ora che sai far la maglia discretamente, non le regali un paio di calze, fatte con le tue mani?<br/><br/>
Un paio di calze! ripet&#xE8; la Gemma, allungando, il labbro di sotto con un visibile segno di disgusto.Non le pare un regalo troppo...troppo rozzo?<br/><br/>
No, rispose con seriet&#xE0; la maestra, no, fanciulla mia: quando un regalo, per modesto che sia, &#xE8; offerto col cuore, non c'&#xE8; rozzezza che tenga. Eppoi s'io fossi una mamma, preferirei che la mia figliuola, prima di applicarsi a dei gingilli eleganti ma inutili, si addestrasse nei lavori necessari.<br/><br/>
Facciamo dunque le calze! disse la Gemma, che poi in fondo era una bambina assai docile. Crede per&#xF2; che i soldi sieno sufficienti?<br/><br/>
Mi pare. Cinque once di cotone a quindici centesimi l'oncia, fanno per l'appunto settantacinque centesimi.<br/><br/>
La Gemma batt&#xE8; le mani della contentezza e fece subito comprare il cotone.<br/><br/>
La maestra le avvi&#xF2; la prima calza, le scrisse sopra un pezzetto di foglio le regole da osservarsi, e cos&#xEC; la Gemma pot&#xE8;, a tempo avanzato, finire il suo lavorino.<br/><br/>
Non &#xE8; a dire se la mamma lo gradisse. Alcuni parenti le regalarono, per la sua festa, molte belle cose, fra le quali una pelliccia di martora col manicotto eguale. Ma nessun dono fu pi&#xF9; caro alla mamma di quello al quale aveva lavorato la diletta sua figliuolina.<br/><br/>
                    * * *<br/><br/>
Ditemi un po', fanciulle: se io vi ricopiassi, qui sul libro, le regole date alla Gemma dalla maestra, non farei una cosa santa?<br/><br/>
Io vedo gi&#xE0; parecchie bambine che vanno dal merciaio a comprare... Basta! Non voglio essere indiscreta. So per&#xF2; di certo che questo raccontino vedr&#xE0; fare molte paia di calze.<br/><br/>
Ecco le regole:<br/><br/>
&#xAB;Prendendo del cotone inglese del numero 10, sar&#xE0; necessario avviar la calza di 152 maglie.<br/><br/>
&#xAB;Si faranno 30 giri a 2 maglie diritte e a 2 maglie rovescie, alternativamente, per formare sul principio della calza una specie di elastico, che abbracci la gamba al disopra del ginocchio, onde il lembo superiore della calza non s'arrovesci, n&#xE8; s'incartocci. Poi si fanno le maglie tutte diritte, meno la riga dei rovescini (costura della calza) per formare la quale bisogna fare una maglia rovescia ogni due giri, ma sempre sulla stessa riga.<br/><br/>
&#xAB;Fatti 60 rovescini, avremo circa 20 centimetri di calza, pezzo che cuopre il ginocchio e arriva al polpaccio della gamba: s'incomincia poi a stringere, calando 2 maglie, una per parte della costura, avvertendo di fare una maglia fra lo stretto e il rovescino; poi si fanno 5 rovescini e si stringe di nuovo, e cos&#xEC; per 5 volte, di modo che dopo 25 rovescini, si avranno di meno 12 maglie comprese le prime 2, strette dopo i 60 rovescini; indi si stringe per otto volte ogni 4 rovescini, e faranno 28 maglie di meno: poi ogni 3 rovescini per 6 volte, ed avremo 40 maglie di meno: e per ultimo ogni 4 rovescini per 5 volte, e in tutto saranno 50 maglie di meno, il terzo cio&#xE8; delle maglie dell'avviatura della calza, per cui rimarranno 102 maglie.<br/><br/>
&#xAB;Ora si ha coperto il polpaccio della gamba e si &#xE8; al collo del piede, pel quale si fanno 30 rovescini prima di dividere le maglie per fare la staffa.<br/><br/>
&#xAB;Qui per tenere una regola approssimativa, che pu&#xF2; servire di norma anche per le calze di filo pi&#xF9; grosso (per esempio di lana), o di filo pi&#xF9; fino, per le quali occorrerebbe un minore, o maggior numero di maglie, faccio la somma dei diversi rovescini fatti lungo la calza.<br/><br/><br/>
Principio dalla calza che forma l'elastico, giri 30                                                  rovescini  15<br/><br/>
Prima di stringere                                       rovescini  60<br/><br/>
Nel primo ordine di stretti, ogni 5 rovescini per 5 volte                                                  rovescini  25<br/><br/>
Nel secondo ordine di stretti, ogni 4 rovescini per 8 volte                                                  rovescini  32<br/><br/>
Nel terzo ordine di stretti, ogni 3 rovescini per 6 volte                                                  rovescini  18<br/><br/>
Nel quarto ordine di stretti, ogni 4 rovescini per 5 volte                                                  rovescini  20<br/><br/>
Pel collo del piede                                      rovescini  30<br/>
                                                                   -<br/>
                                             In tutto    rovescini 200<br/><br/><br/>
&#xAB;Dunque il numero dei rovescini lungo la calza &#xE8; un terzo pi&#xF9; del numero delle maglie dell'avviatura, ed il numero totale degli stretti (vedi sopra) &#xE8; il terzo delle maglie dell'avviatura.<br/><br/>
&#xAB;Le 102 maglie rimaste si dividono nel seguente modo: 47, cio&#xE8; 23 per parte della costura su due ferri per la staffa posteriore, e le altre 55 maglie si lasciano sugli altri due ferri per la staffa anteriore. La costura deve continuare sino alla fine del pedule.<br/><br/>
&#xAB;S'incomincia dalla staffa posteriore che, dovendosi eseguire con soli due ferri, si dovr&#xE0; lavorare un ferro a diritto, e un ferro a rovescio, onde conservare il diritto e il rovescio della calza. Notisi per&#xF2;, che al principio ed alla fine dei ferri lavorati a rovescio, bisogner&#xE0; fare 2 maglie diritte le quali formeranno altre due righe di rovescini per ornamento alla staffa. Di questi rovescini se ne faranno 23, poich&#xE8; tante sono le maglie ai lati della costura, altrettanti dovranno essere i rovescini.<br/><br/>
&#xAB;Ora le 47 maglie bisogner&#xE0; dividerle per fare il calcagno del pedule. Si dovranno tenere nel mezzo 27 maglie, cio&#xE8; 13 per parte della costura e rimarranno 10 maglie per ciascun lato, le quali verranno strette una per volta coll'ultima maglia alla fine di ciascun ferro del calcagno, che si far&#xE0; lavorando le 27 maglie.<br/><br/>
&#xAB;Fatti 10 rovescini, o venti ferri, ch&#xE8; tanti ne occorrono onde stringere le 10 maglie ai lati, si prenderanno sui ferri, come altrettante maglie, i 23 rovescini che si sono fatti ai lati della staffa, e con questi avremo in seguito i gheroncini, che dividono la staffa di dietro da quella davanti. Anzi siccome i gheroncini facilmente scarseggiano, cos&#xEC; sar&#xE0; bene nel prendere i 23 rovescini, crescere una maglia ogni 7 e ridurle a 26. Ora dobbiamo ancora riunire i quattro ferri della calza e lavorarla in tondo.<br/><br/>
&#xAB;Avremo dunque le maglie 55 lasciate per la staffa davanti, le 26 prese da un lato della staffa di dietro, le 27 del calcagno, le altre 26 della staffa posteriore, in tutto 134.<br/><br/>
&#xAB;Ora devesi osservare che le 26 maglie sono la base dei gheroncini, i quali si formano restringendo un punto ogni due giri di calza a ciascun lato della staffa davanti, che si va formando col progredir del lavoro. Avvertasi anche che per dare una bella forma al pedule, allorch&#xE8; si saranno calati 15 punti da ciascun lato ai gheroncini, invece di stringere ogni 2 giri, si potr&#xE0; stringere ogni 3 e cos&#xEC; finch&#xE8; si sono strette 25 maglie per completare i gheroncini, lasciando per il cappelletto 84 maglie che si lavorano senza interruzione sempre in tondo, e sempre conservando la riga dei rovescini sino alla punta della calza, per arrivare alla quale si faranno 36 rovescini, pi&#xF9; o meno, secondo la lunghezza del piede.<br/><br/>
&#xAB;Per fare la punta della calza, ognuna ha un uso proprio, ma per finire la mia, ne dar&#xF2; uno, che parmi assai semplice.<br/><br/>
&#xAB;Dopo la riga dei rovescini, che qui cessa, si fa una maglia, poi si stringe una prima maglia, se ne fa un'altra, poi si stringe una seconda maglia; indi se ne fa un altra e si stringe una terza maglia. Abbiamo strette tre maglie, facendone sempre una fra uno stretto e l'altro. Si compie il giro, e giunti agli stretti si passa avanti sorpassandoli d'una maglia, indi si stringe per 3 volte, facendo sempre una maglia fra uno stretto e l'altro, come al giro antecedente, e cos&#xEC; di seguito, fino a che si hanno 9 maglie sui ferri che si stringono tutte in una volta.[1]&#xBB;<br/><br/>
[Nota 1: Per questi particolari mi sono valsa del prezioso Manualetto di lavori femminili della signora EMILIA THOMAS FUSI.]<br/><br/><br/>
Il corredino della bambola.<br/><br/><br/>
La Sofia e la Matilde non poterono, per quel giorno, andar nel giardino a saltar sulla fune. Pioveva; e quando piove, il partito pi&#xF9; savio per una bambina &#xE8; quello di starsene in casa a fare i balocchi.<br/><br/>
La mamma aveva messo a disposizione delle due sorelline un bel pezzo di tela, una matassa di cotone, dei ferri di calza, un uncinetto, del nastro bianco, del cordoncino, alcune striscie di stoffa e l'occorrente per cucire.<br/><br/>
Pensarono di fare un po' di corredino alla bambola, alla bambola nuova, che doveva patire un gran freddo nella sua vesticciuola di tarlantana rossa, a picchiolini d'oro.<br/><br/>
Ci rifaremo dalla camicia, disse la Sofia. Mentre tu taglierai i gheroni e gli attaccherai al corpo, io taglier&#xF2; lo sprone e le maniche.<br/><br/>
Dobbiamo guarnirgliela? chiese la Matilde.<br/><br/>
Sicuro. Adopreremo questo bigherino vecchio che la mamma stacc&#xF2; ieri dalla sua sottovita.<br/><br/>
Guarda se in questo pezzetto di peloncino si potesse ricavare un paio di mutande, Sofia!<br/><br/>
Eccome! Eccotele bell'e tagliate. Anzi, siccome mi paiono un po' lunghette, bisogner&#xE0; far qualche tessitura sull'orlo.<br/><br/>
Brava. Ora stanno dipinte. E ora? Sar&#xE0; necessario farle la fascetta?<br/><br/>
No davvero. Sai bene che la mamma non approva l'uso del busto. Le stecche e le molle saranno forse buone per chi ha dei chilogrammi di carne da buttar via, ma con un personalino svelto qual'&#xE8; quello della bambola, mi pare un di pi&#xF9;. Facciamole piuttosto la camiciuola.<br/><br/>
Hai ragione. La camiciuola di lana, e dovrebb'esser sempre di lana, mantiene sul petto un calore temperato, eguale, e preserva chi la porta, dalle infreddature e dai reumi.<br/><br/>
Sentitela la chiacchierina! esclam&#xF2; ridendo la Sofia, pare che reciti la lezione a mente. Da chi l'ha imparate, dica, tutte codeste belle cose?<br/><br/>
Le ho sentite dir dalla mamma. Ma perch&#xE8; ora prendi i ferri da calza?<br/><br/>
Oh bella! Per farle le calze.<br/><br/>
Come glie le fai? A pedule o colla soletta?<br/><br/>
A pedule. La soletta &#xE8; comoda perch&#xE8;, quand'&#xE8; rotta, si scuce e si ricuce a piacere; ma il pedule &#xE8; pi&#xF9; elegante. Eppoi a tutti non piace di sentirsi fregare il disopra del piede da quelle benedette costure...<br/><br/>
E se il pedule si romper&#xE0;?<br/><br/>
Poco male, rifaremo i pezzi.<br/><br/>
Con che cosa glie le fermeremo, le calze?<br/><br/>
Le signore adoprano gli elastici con la fibbia, ma per la bambola baster&#xE0; un po' di cordoncino.<br/><br/>
Dimmi un po', Sofia. Le calze devono esser fermate sopra o sotto il ginocchio?<br/><br/>
Sopra, sopra. &#xC8; una sciatteria il far diversamente.<br/><br/>
Ora bisogner&#xE0; pensare alla sottana. Come glie la fai?<br/><br/>
Sgheronata e con due gale a pieghe.<br/><br/>
A gua&#xEC;na o col cintolo?<br/><br/>
A gua&#xEC;na. Siccome il davanti dev'esser liscio cos&#xEC;, per mezzo della gua&#xEC;na si portano le crespe tutte sul di dietro.<br/><br/>
Benone. Il vestito glie lo taglio io. Glie lo voglio fare intero, all'imperatrice: che te ne pare?<br/><br/>
Non &#xE8; elegante, ma per bambine &#xE8; assai conveniente. Ora i vestiti si montano sulle sottane di mussola o di cambr&#xEC;. Glie lo fai liscio il vestitino?<br/><br/>
No: gli faremo due gale da piedi, alcune straliciature e una gran fascia annodata sopra un fianco.<br/><br/>
Benone. E io penser&#xF2; al cappello. Ho qui un pezzetto di velluto verde, che messo sul fondo con un po' di garbo, far&#xE0; la sua figura. Lo guarnir&#xF2; con un fiocco di raso sopra colore e cos&#xEC; avremo la bambola bell'e vestita.<br/><br/>
                    * * *<br/><br/>
Bambine, mi fate il piacere di dirmi se la vostra bambola &#xE8; vestita come quella della Matilde e della Sofia?<br/><br/><br/>
Il bucato della bambola.<br/><br/><br/>
Quella benedetta figliuola di stucco insudiciava un monte di roba, e la sua mammina era sempre a mutarla e a rimproverarla. Ma erano parole buttate al vento! La bambola aveva il vizio di star sempre in terra e d'insudiciarsi perci&#xF2; le sottanine, le mutande, le calze &#xE8; perfino la camicia! Aveva il vizio di armeggiar colla brace, colla cenere, con mille intrugli dai quali una bambola per bene dovrebbe star sempre lontana... Aveva il vizio... Ma a che stare ad enumerarvi tutti i vizi di questa personcina sciatta? Voi tutte, o bambine, che avete la disgrazia di possedere qualche bambola di questo genere, mi comprenderete!<br/><br/>
La povera Matilde era costretta a fare il bucato una volta la settimana: e noi la troviamo precisamente nell'esercizio delle sue funzioni. Guardatela: essa classifica i panni sudici della sua bambina di stucco: due paia di lenzuola di lino: quattro federine colla trina, una coperta di picch&#xE8; col balzone di cambr&#xEC;, due sciugamani colla frangia, tre berrettine da notte e un accappatoio ricamato. Sei camicie, parte collo sprone e parte collo scollo tondo, a gua&#xEC;na, tre sottane, dieci grembiulini bianchi!!, otto paia di calze e una vera piramide di pezzuole, di golette e di trine.<br/><br/>
Quando la Matilde ebbe appuntati, coppia per coppia, i fazzoletti, le calze, le golette e gli altri capi pi&#xF9; minuti, butt&#xF2; tutti i suoi panni in un conchino pieno d'acqua pura e si mise a smollarli. Smollare vuol dire insaponar la biancheria e stropicciarla affine di mandar via le macchie e l'unto.<br/><br/>
Allorch&#xE8; i panni furono bene smollati, la Matilde li dispose in un'altra piccola conca, elevata alquanto da terra, e forata in fondo, per lo scolo del ranno: su questa biancheria, e ben distesi sopra alcuni piccoli canevacci, la nostra mammina distese due strati di cenere bene stacciata, nella quale non si vedeva neanche un pezzettino di brace. Poi, coll'aiuto della donna di servizio, vers&#xF2; nella conca una data quantit&#xE0; di acqua bollente, la quale imbevve la cenere, filtr&#xF2; a traverso la biancheria e venne a scolare fuori della conca, per mezzo del buco praticato in fondo. Sotto a questo buco, la Matilde aveva posto una conca pi&#xF9; piccola, che riceveva il ranno, il quale rimesso via via sul fuoco a scaldarsi, veniva da lei versato regolarmente nella conca del bucato, finch&#xE8; l'operazione non era finita. Per un bucato da persone grandi, bisogna durare almeno sette o otto ore, ma per far un bucatino da bambole, un'ora basta.<br/><br/>
Dopo averli bolliti, la Matilde risciacqu&#xF2; i panni in un'altra conca piena d'acqua limpidissima, e messe da parte quelli destinati al turchinetto; quindi li strizz&#xF2;, torcendoli moderatamente e li stese, dopo averli rovesciati, al sole.<br/><br/>
Quando furono asciutti, li prese, li rimise in casa e fece la scelta tra i panni da stirare semplicemente, come camicie, mutande, sottane, fazzoletti e grembiuli: da stirar coll'amido, come goletti, manichini, gale e trine: da ripiegare, come le coperte, le lenzuola, i canevacci, ecc.<br/><br/>
Che ve ne pare, bambine, della faccenda del bucato? Chi di voialtre si sentirebbe disposta a imitar la Matilde?<br/><br/><br/>
La camera dell'Emilia.<br/><br/></p></div></body></html>
