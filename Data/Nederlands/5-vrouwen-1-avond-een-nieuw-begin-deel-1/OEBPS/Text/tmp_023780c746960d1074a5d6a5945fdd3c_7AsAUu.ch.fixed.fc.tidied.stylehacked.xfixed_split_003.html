<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<meta name="generator" content="HTML Tidy for Linux (vers 7 December 2008), see www.w3.org"/>
<meta http-equiv="CONTENT-TYPE" content="text/html; charset=utf-8"/>

<meta name="GENERATOR" content="OpenOffice.org 3.0 (Unix)"/>
<meta name="AUTHOR" content="groningen"/>
<meta name="CREATED" content="20140502;7580000"/>
<meta name="CHANGED" content="20140502;7595900"/>
<meta name="Info_1" content=""/>
<meta name="Info_2" content=""/>
<meta name="Info_3" content=""/>
<meta name="Info_4" content=""/>
<title>Ik zal je vinden</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
<body dir="ltr" class="calibre">
<p class="western2" xml:lang="nl-NL">‘<span class="c1">Mark Weegers.’</span></p>
<p class="western2" xml:lang="nl-NL">‘<span class="c1">Wat doe je normaal in het dagelijks leven, Mark?’ vroeg hij
toen.</span></p>
<p class="western2" xml:lang="nl-NL">‘<span class="c1">O, eh…ik ben rechercheur en heb opdracht gekregen om jullie
politiekorps te komen versterken,’ loog Mark terwijl hij zijn
geplastificeerde legitimatiebewijs uit zijn tas haalde en dat liet
zien. Er stond niet op dat hij rechercheur was. Maar dat zou ook
vreemd geweest zijn omdat hij dat niet was. Hij had zijn
politielegitimatie moeten inleveren toen hij gearresteerd was, maar
hij had gezegd dat hij die weggesmeten had. Niemand kon bewijzen
dat het niet zo was. Hij was blij dat hij hem gehouden had. Omdat
hij wist dat hij gefouilleerd zou worden zo gauw hij de gevangenis
binnenkwam, had hij hem onder een rozenstruik op het grasveld
tegenover zijn flat begraven.</span></p>
<p class="western3" xml:lang="nl-NL">Steek wierp er
een vluchtige blik op en zei: ‘Opdracht van wie?’</p>
<p class="western2" xml:lang="nl-NL">‘<span class="c1">Van de aarde.’</span></p>
<p class="western2" xml:lang="nl-NL">‘<span class="c1">Ah, sympathiek van de aarde. Dan zijn we collega’s,’
glimlachte hij breed. Hij gaf Mark weer een hand en zei: ‘Ervaren
personeel is altijd welkom.’</span></p>
<p class="western3" xml:lang="nl-NL">Mark werd wat
achterdochtig omdat alles hem een beetje te gesmeerd ging. Maar ja,
wat wist hij uiteindelijk van Baloreas? Helemaal niets. Hij draaide
zich om en zag tot zijn stomme verbazing dat er ongeveer vijftien
mensen bezig waren om touwen om het ruimteschip te binden. Gezien
de handige bewegingen van de mannen leek het wel of ze dit
dagelijks deden.</p>
<p class="western2" xml:lang="nl-NL">‘<span class="c1">Wat zijn die van plan?’ vroeg Mark.</span></p>
<p class="western2" xml:lang="nl-NL">‘<span class="c1">Ze slepen hem naar de hangar, kijken hem na en als alles
gecontroleerd is, wordt hij ingezet.’</span></p>
<p class="western2" xml:lang="nl-NL">‘<span class="c1">Ingezet voor wat?’</span></p>
<p class="western2" xml:lang="nl-NL">‘<span class="c1">Voor Grapo.’</span></p>
<p class="western2" xml:lang="nl-NL">‘<span class="c1">Wat is Grapo?’</span></p>
<p class="western2" xml:lang="nl-NL">‘<span class="c1">Een planetoïde op ongeveer zesduizend kilometer hier
vandaan.’</span></p>
<p class="western3" xml:lang="nl-NL">Mark wilde
vragen of ze geen vliegtuigen hadden, maar hij hield zich toch maar
stil. Daar kwam hij vanzelf wel achter. Als hij tenminste de tijd
kreeg om erachter te komen. Dat die Steek hem zonder meer als
collega had begroet, bevreemdde hem toch enigszins. Hij had op z’n
minst verwacht dat de man argwanend zou zijn. Of waren Markers niet
argwanend?</p>
<p class="western2" xml:lang="nl-NL">‘<span class="c1">Moet je nog wat uit dat schip hebben?’ vroeg Steek.</span></p>
<p class="western2" xml:lang="nl-NL">‘<span class="c1">Nee, deze reistas is alles wat ik heb meegenomen. Er was geen
ruimte voor meer bagage. Ik neem aan dat ik hier wel kleren kan
krijgen.’</span></p>
<p class="western2" xml:lang="nl-NL">‘<span class="c1">O zeker. Kledingzaken in overvloed. Kom, dan gaan we op
weg.’</span></p>
<p class="western3" xml:lang="nl-NL">Toen ze in de
jeep zaten, zei Mark: ‘Het is hier behoorlijk heet, hè?’</p>
<p class="western2" xml:lang="nl-NL">‘<span class="c1">Vandaag wel, maar morgen kan het wel sneeuwen of regenen. De
weersomstandigheden kunnen per uur verschillen. Soms hebben we een
week hitte en soms zien we de zon de hele week niet, en dan hebben
we zomaar alles op één dag. De temperatuur schommelt hier tussen de
vijfenveertig en min vijf graden.’</span></p>
<p class="western3" xml:lang="nl-NL">Mark vroeg zich
af of ze hier in Celsius maten. Gevoelsmatig wel. In ieder geval
wel in iets wat er in de buurt kwam. ‘Zo, dat is een verschil.’ Hij
was onder de indruk van dit vreemde weertype.</p>
<p class="western2" xml:lang="nl-NL">‘<span class="c1">Maar het is hier overwegend warm,’ ging Steek verder. ‘Als het
vriest, is het maar voor even. Om ons eraan te herinneren, vermoed
ik, hoe het is als het koud is zodat we de warmte met liefde
omarmen. Waar denk je overigens vannacht te logeren?’</span></p>
<p class="western3" xml:lang="nl-NL">Mark schoot in
de lach. ‘Geen idee. Vanaf de aarde kon ik geen hotel boeken.’</p>
<p class="western2" xml:lang="nl-NL">‘<span class="c1">Geen punt. We hebben kamers op het politiebureau.’</span></p>
<p class="western2" xml:lang="nl-NL">‘<span class="c1">Kan iedereen daar logeren?’ verwonderde Mark zich.</span></p>
<p class="western2" xml:lang="nl-NL">‘<span class="c1">Welnee. Dat zijn kamers voor politiemensen die een lange
dienst moeten draaien en tussendoor dan even kunnen rusten of voor
agenten uit een ander gebied die ons tijdelijk bijstaan. Maar ik
kan je ook naar een hotel brengen als je dat liever
hebt.’</span></p>
<p class="western2" xml:lang="nl-NL">‘<span class="c1">Och nee. Ik vind een kamer op het bureau voorlopig
prima.’</span></p>
<p class="western3" xml:lang="nl-NL">Toen ze het
bloemenveld verlieten en op een normale tweebaansweg kwamen, kreeg
Mark een ongekend sensationeel gevoel. Hij had geen idee wat hem te
wachten stond en waar hij terechtkwam. Heel spannend allemaal en in
ieder geval leefde hij nog. Daar had hij een half uurtje geleden
nog anders over gedacht.</p>
<p class="western2" xml:lang="nl-NL">‘<span class="c1">Begroeten jullie altijd de piloten van de ruimtevaartuigen?’
vroeg hij toen.</span></p>
<p class="western2" xml:lang="nl-NL">‘<span class="c1">Alleen als ze in de buurt landen.’</span></p>
<p class="western2" xml:lang="nl-NL">‘<span class="c1">Er landde hier dus al eerder een ruimteschip.’</span></p>
<p class="western2" xml:lang="nl-NL">‘<span class="c1">Drie. Eén, een poosje geleden, die landde iets meer naar het
westen. De andere twee ongeveer een maand of drie, vier daarvoor,
maar die kwamen een heel eind verderop terecht. Vlakbij
Seralkum.’</span></p>
<p class="western3" xml:lang="nl-NL">Dan kloppen de
gegevens van Weikstra, dacht Mark en moet het inderdaad Grenen zijn
geweest. Omdat Steek hem tutoyeerde, deed hij dat ook maar.
Misschien hoorde dat zo bij de Markers. ‘Was jij er ook bij toen
dat schip hier landde?’</p>
<p class="western2" xml:lang="nl-NL">‘<span class="c1">Ja, het was net zo’n type als dat ding waar jij mee kwam,
alleen iets groter. Er zaten een man en een vrouw in. De man zei
dat hij ook van de aarde kwam. Zijn vrouw was niet al te
vriendelijk. Ze was wel mooi, maar niet aardig. Nou kan ik me er
wel iets bij voorstellen als je uren en uren verkrampt in zo’n nauw
ding hebt gezeten. Van slapen komt dan doorgaans niet veel. Ze zal
wel uitgeput geweest zijn, want het eerste wat ze vroeg was of er
een hotel in de buurt was.’</span></p>
<p class="western2" xml:lang="nl-NL">‘<span class="c1">Heeft die man ook gezegd wat voor beroep hij had?’</span></p>
<p class="western2" xml:lang="nl-NL">‘<span class="c1">Ja. Handelaar, zei hij. Waarin weet ik niet. Heb ik ook niet
gevraagd.’</span></p>
<p class="western2" xml:lang="nl-NL">‘<span class="c1">Hebben ze onderdak in het politiebureau gekregen?’</span></p>
<p class="western2" xml:lang="nl-NL">‘<span class="c1">Ben je mal? We zijn geen opvangcentrum. Ik heb ze naar hotel
“De Rode Reus” gebracht. Maar ze waren niet van plan daar lang te
blijven, want die vrouw zei dat ze zo snel mogelijk een eigen
huisje wilde.’</span></p>
<p class="western3" xml:lang="nl-NL">Het was niet
nodig dat Mark vroeg of hij zich de naam nog herinnerde. Het was
zonneklaar dat het om het echtpaar Grenen ging.</p>
<p class="western2" xml:lang="nl-NL">‘<span class="c1">Wat zijn dat wel voor dieren?’ riep Mark even later verrast
toen hij drie beesten zag lopen die een kruising van een hond en
een kat leken te zijn. Ook al hadden ze dan wel de grootte van een
forse hond. ‘Het lijken wel minitijgers,’ lachte Mark.</span></p>
<p class="western2" xml:lang="nl-NL">‘<span class="c1">Ik weet niet wat minitijgers zijn, maar dit zijn
roato’s.’</span></p>
<p class="western2" xml:lang="nl-NL">‘<span class="c1">Ik heb nog nooit zulke dieren gezien.’</span></p>
<p class="western2" xml:lang="nl-NL">‘<span class="c1">Het zijn huisdieren. Dat wil zeggen dat ze een thuis hebben
waar ze eten en soms slapen, maar over het algemeen zwerven ze op
straat. Het zijn geen kwade dieren, maar wel heel afstandelijk. Ze
zijn zwart, zandkleurig of zwart/zandkleurig gestreept.’</span></p>
<p class="western3" xml:lang="nl-NL">Een tijdje
later zei Winner tegen Mark: ‘Doe het handschoenenvakje even open,
maat, en haal het pakje sigaretten en de aansteker eruit en steek
er zelf ook één op.’</p>
<p class="western3" xml:lang="nl-NL">Mark pakte een
feloranje pakje waar een groot zwart kruis opstond. ‘Wat is dit wel
voor een merk?’ vroeg hij. ‘Gekke kleur en er staan helemaal geen
letters op.’</p>
<p class="western2" xml:lang="nl-NL">‘<span class="c1">Nee. Is dat op de aarde wel zo?’</span></p>
<p class="western3" xml:lang="nl-NL">Mark drukte
Winner een sigaret tussen de lippen en voorzag hem van vuur voordat
hij zijn eigen sigaret aanstak. ‘Ja, het stikt bij ons van de
merken, maar overal staat de naam van het merk op. En grote zwarte
kruisen kennen we ook niet. Bij ons staat er wel met grote zwarte
letters op dat roken dodelijk is.’</p>
<p class="western2" xml:lang="nl-NL">‘<span class="c1">In principe komt dat dus op hetzelfde neer, dat betekent het
kruis ook. Wanneer de dood ingaat, staat er niet bij,’ grijnsde
Winner. ‘En wat de kleur betreft: elke fabriek heeft zijn eigen
kleur. Dus geen naam zoals bij jullie.’ Winner keuvelde gezellig
verder terwijl Mark zijn ogen uitkeek.</span></p>
<p class="western3" xml:lang="nl-NL">De weg liep
behoorlijk omhoog en na ongeveer tweehonderd meter waren ze op het
hoogste punt. Vandaar was er een panoramisch uitzicht op de
haven.</p>
<p class="western2" xml:lang="nl-NL">‘<span class="c1">Schitterend,’ zei Mark, diep onder de indruk van het
schouwspel dat zich voor hem ontrolde. In een reusachtige baai
lagen schepen te dobberen in helderblauw water. Aan de rechterkant
van de haven was de kade, waar de grotere schepen lagen aangemeerd,
andere boten lagen bij steigers of iets verder bij het strand
vandaan voor anker. Om de baai heen waren huizen met hoge puntdaken
of koepeldaken gebouwd.</span></p>
<p class="western2" xml:lang="nl-NL">‘<span class="c1">Vanaf deze plaats heb je het mooiste uitzicht op Silterstad,’
zei Winner.</span></p>
<p class="western2" xml:lang="nl-NL">‘<span class="c1">Het is inderdaad spectaculair,’ zei Mark vol ontzag. ‘Waarom
hebben de huizen zulke immense puntdaken en andere weer
koepeldaken?’</span></p>
<p class="western2" xml:lang="nl-NL">‘<span class="c1">Die hoge daken zijn gebouwd om de warmte naar boven te laten
gaan op zulke hete dagen als vandaag. De koepeldaken zijn ervoor om
de zon zoveel mogelijk te weren. Eigenlijk hebben ze dus dezelfde
functie. Is het je opgevallen dat de punthuizen rood zijn en de
koepelhuizen wit?’</span></p>
<p class="western2" xml:lang="nl-NL">‘<span class="c1">Ja. Is daar een speciale reden voor?’</span></p>
<p class="western2" xml:lang="nl-NL">‘<span class="c1">De punters zijn woonhuizen en de koepels zijn gebouwen waarin
gewerkt wordt.’ De laatste jaren worden er ook andere huizen
gebouwd, mooier en fantasierijker.’ Winner wees naar boven. Mark
keek. Grote wolken kwamen er in sneltreinvaart aan.</span></p>
<p class="western2" xml:lang="nl-NL">‘<span class="c1">Kun je duiken?’ vroeg Winner opeens.</span></p>
<p class="western2" xml:lang="nl-NL">‘<span class="c1">Nee. Ik ben wel een paar keer wezen vissen, maar verveelde me
er dood bij.’</span></p>
<p class="western2" xml:lang="nl-NL">‘<span class="c1">Dan moet je dat gauw leren,’ zei Winner op een toon dat Mark
niet het lef moest hebben om te weigeren.</span></p>
<p class="western2" xml:lang="nl-NL">‘<span class="c1">Je weet niet wat voor moois je onder water allemaal
tegenkomt,’ vervolgde Winner. ‘Een schoonheid die je in je stoutste
dromen niet voor mogelijk houdt. Bovendien is het voor je werk
noodzakelijk dat je kunt duiken.’</span></p>
<p class="western3" xml:lang="nl-NL">Mark vroeg zich
af wat voor werk hij dan wel geacht werd te gaan doen. Hij vroeg er
niet naar maar zei in plaats daarvan niet al te enthousiast: ‘Ik
wil het graag leren.’</p>
<p class="western3" xml:lang="nl-NL">Winner knikte
tevreden. ‘Zie je, dat bedoel ik nu,’ zei hij terwijl hij weer naar
de lucht wees. Wolken schoten in een razend tempo door de lucht.
‘Het weer kan van de ene op de andere minuut veranderen. Hopelijk
hebben we geluk en drijven de wolken over. Maar voor hetzelfde geld
blijven ze plotseling hangen en gooien ze de sluisdeuren wijd
open.’</p>
<p class="western2" xml:lang="nl-NL">‘<span class="c1">Het is hier minder mooi,’ zei Mark een poosje later. Ze reden
langs vervallen betonnen blokken met een koepeldak. Brede scheuren
dreigden sommige panden doormidden te breken. Een man liep zwalkend
met een fles in de hand onder een poortje door.</span></p>
<p class="western2" xml:lang="nl-NL">‘<span class="c1">Dit is een opvangtehuis voor zwervers,’ legde Winner uit.
‘Zwervers mogen ’s nachts niet op straat zijn, daarom bieden de
Markers hun deze accommodatie aan. Het is niet veel soeps, maar ze
kunnen er gratis eten en slapen.’</span></p>
<p class="western3" xml:lang="nl-NL">Ze sloegen
rechtsaf en kwamen in een straat waar neonreclames naar hartelust
flitsten, hoewel de morgen nog niet half voorbij was.</p>
<p class="western2" xml:lang="nl-NL">‘<span class="c1">Hier kun je dus je geld kwijt,’ grinnikte Winner.
‘Gokpaleizen, kroegen en bereidwillige dames genoeg.’</span></p>
<p class="western3" xml:lang="nl-NL">Toen Winner
voor een blauw stoplicht moest wachten, tikte er iemand op het
raampje. Mark draaide dat verder open en een man met een gulle lach
liet zijn scheve tanden zien. ‘Zoekt u amusement, heren? Waar gaat
uw voorkeur naar uit?’ Hij wapperde met een folder waarop een paar
dames stonden, slechts gehuld in kleurige veren. ‘Er is vanavond
een grandioze muziekshow in de Bereila bar. Of bent u meer in
drank, drugs of seks geïnteresseerd? Alles kan, hoor.’ Voordat hij
Mark de folder kon overhandigen was het licht op paars gesprongen
en schoot Winner als een speer weg.</p>
<p class="western2" xml:lang="nl-NL">‘<span class="c1">Gore klootzak,’ zei hij verachtelijk.</span></p>
<p class="western2" xml:lang="nl-NL">‘<span class="c1">Over geld gesproken. Wat is de munteenheid hier
eigenlijk?’</span></p>
<p class="western2" xml:lang="nl-NL">‘<span class="c1">De satie.’</span></p>
<p class="western2" xml:lang="nl-NL">‘<span class="c1">Ik heb geen enkele satie, Winner.’</span></p>
<p class="western2" xml:lang="nl-NL">‘<span class="c1">Geen probleem. Je komt bij ons in dienst en je wordt betaald.
Ik zal ervoor zorgen dat je je eerste salaris als voorschot
uitbetaald krijgt. Akkoord?’</span></p>
<p class="western2" xml:lang="nl-NL">‘<span class="c1">Prima.’ Mark vroeg zich af hoe Grenen zich zonder geld gered
had.</span></p>
<p class="western2" xml:lang="nl-NL">‘<span class="c1">Hoe lang bestaat Baloreas eigenlijk?’ vroeg Mark even later
belangstellend.</span></p>
<p class="western2" xml:lang="nl-NL">‘<span class="c1">Ruim vijf miljard jaar.’</span></p>
<p class="western2" xml:lang="nl-NL">‘<span class="c1">Dan liggen jullie ongeveer een half miljard jaar op ons voor,’
lachte Mark.</span></p>
<p class="western2" xml:lang="nl-NL">‘<span class="c1">Daar weet ik niets van,’ zei Winner, ‘maar omdat er maansteen
en meteorieten van dezelfde leeftijd teruggevonden zijn, neemt men
aan dat het tegelijkertijd met het zonnestelsel gevormd is. De zon
en de planeten ontstonden uit een wolk kosmisch gas en stof, aldus
de wetenschappers. Als je geïnteresseerd bent kan ik je wel in
contact brengen met een expert op dat gebied.’</span></p>
<p class="western2" xml:lang="nl-NL">‘<span class="c1">Nee, dank je, zover gaat mijn interesse nu ook weer niet. Ik
vind het trouwens wel merkwaardig als men beweert dat Baloreas een
half miljard eerder is ontstaan. Ik neem aan dat het over hetzelfde
zonnestelsel gaat, hoe kan het dan dat de aarde veel later is
ontstaan?’</span></p>
<p class="western2" xml:lang="nl-NL">‘<span class="c1">Dat komt waarschijnlijk omdat de aarde net iets verder van de
zon af ligt of het duurde wat langer voordat jullie de brokstukken
op de aarde samenklonterden. Zal ik je toch maar naar een
deskundige brengen?’</span></p>
<p class="western2" xml:lang="nl-NL">‘<span class="c1">Nee, ik houd er wel over op. Nog één ding. Hoe weet je dat de
aarde verder van de zon afligt?’</span></p>
<p class="western2" xml:lang="nl-NL">‘<span class="c1">Dat weet ik helemaal niet. Ik klets maar wat.’</span></p>
<p class="western3" xml:lang="nl-NL">Het viel Mark
op dat er om de paar meter een uitsparing in de weg was waar een
rode palm was geplant. ‘Die bomen heten bij ons palmen en zijn
groen,’ zei Mark. Hoe heten ze hier?</p>
<p class="western2" xml:lang="nl-NL">‘<span class="c1">Alisters. Er is trouwens ook een groene variant.’</span></p>
<p class="western2" xml:lang="nl-NL">‘<span class="c1">Die bomen overleven het niet bij ons als het vriest. Hoe kan
het dat dit hier wel zo is?’</span></p>
<p class="western3" xml:lang="nl-NL">Winner haalde
zijn schouders op. ‘Ik neem aan dat de bomen hier door de eeuwen
heen gewend zijn geraakt aan de temperatuurwisselingen. Volgende
deskundige maar voor je op het lijstje zetten?’</p>
<p class="western2" xml:lang="nl-NL">‘<span class="c1">Nee, dan krijg ik teveel informatie te verwerken en onthoud ik
niets. Laat ik me maar gewoon bij mijn leest houden.’</span></p>
<p class="western2" xml:lang="nl-NL">‘<span class="c1">Heel verstandig,’ vond Winner.</span></p>
<p class="western2" xml:lang="nl-NL">‘<span class="c1">Hoe is de levensstandaard hier eigenlijk? Gewoon antwoord
geven, Winner, zonder dat je me weer verwijst naar een of andere
expert.’</span></p>
<p class="western3" xml:lang="nl-NL">Winner begon te
lachen. ‘In het centrum is de levensstandaard redelijk hoog, maar
hoe verder je er vandaan gaat, des te triester het wordt. De wijken
die ten oosten aan de rand van Silterstad liggen zijn ronduit
erbarmelijk. De mensen leven daar in zelfgemaakte hutten van
planken en golfplaten die ze bij elkaar gescharreld hebben.’</p>
<p class="western3" xml:lang="nl-NL">Dan neem ik aan
dat er hier veel werkloosheid heerst.’</p>
<p class="western2" xml:lang="nl-NL">‘<span class="c1">Helaas wel.’</span></p>
<p class="western3" xml:lang="nl-NL">Ze reden een
straat in waar gebouwen in de vorm van een halve cirkel waren
gebouwd.</p>
<p class="western2" xml:lang="nl-NL">‘<span class="c1">Hemel, wat zijn hier allemaal vreemde auto’s,’ zei Mark
verbaasd. ‘Dit is wat ik model ei noem.’</span></p>
<p class="western2" xml:lang="nl-NL">‘<span class="c1">Hoezo vreemd?’ vroeg Winner. ‘Alle auto’s hebben dit model,
behalve de terreinwagens, die zijn langer en hoger.’</span></p>
<p class="western3" xml:lang="nl-NL">Aan het eind
van de straat parkeerde Winner de jeep voor een gigantisch
gebouw.</p>
<p class="western3" xml:lang="nl-NL">Mark viel van
de ene verbazing in de andere. ‘Wat is dit nu weer? Een
sprookjeskasteel?’ Hij keek naar een gebouw van een meter of
vijftig breed met aan weerskanten hoge torens en daar tussenin vier
koepels. De buitenmuren waren rood en het koepelgedeelte wit.</p>
<p class="western2" xml:lang="nl-NL">‘<span class="c1">Dit is nou je nieuwe werkterrein. Het politiebureau,’
antwoordde Winner met een glimlach.</span></p>
<p class="western2" xml:lang="nl-NL">‘<span class="c1">Hemel, ik wist niet dat jullie je werk verrichtten in een echt
kasteel.’</span></p>
<p class="western2" xml:lang="nl-NL">‘<span class="c1">Het is maar een gewoon kantoorgebouw, hoor. Van buiten lijkt
het heel wat maar van binnen is het niets bijzonders. Het is een
gedateerd pand dat al ontelbare malen is gerenoveerd.’</span></p>
<p class="western3" xml:lang="nl-NL">Even later
betraden ze een ruime hal waar de receptie was. Winner groette de
man achter de balie vriendelijk en liep met stevige passen door.
Toen Winner een witgeverfde deur opende, hoorde Mark geroezemoes en
in een enorm vertrek zaten zeker honderd mensen, allen achter een
bureau. Het eerste wat hem opviel was dat de mensen hier ook een
rode verfvlek op hun gezicht hadden; de een had het net als Winner
op het voorhoofd, een ander op een wang, weer een ander op de kin.
Toen hij naar hun oren keek zag hij dat die wel klein waren, maar
niet zo extreem als bij Winner en ze hadden ook een Nederlands
model. Misschien had Winners moeder tijdens de zwangerschap teveel
schelpdieren gegeten, lachte hij inwendig. Als die hier tenminste
bestonden.</p>
<p class="western3" xml:lang="nl-NL">Even later kwam
hij in een ruim licht vertrek dat in een zee van licht gebaad zou
hebben als de donkerblauwe zonneschermen niet half naar beneden
waren gedraaid. Bovendien zou het er anders door de grote ramen
bloedheet zijn geweest. De lange muur ertegenover ging grotendeels
schuil achter kaarten en een boekenkast. Tussen de kaarten hing een
grote foto van Winner waarop hij met een enorme, schijnbaar woeste
en gevaarlijke vis stoeide. Mark verdacht hem ervan om met die foto
indruk op bezoekers te maken. Hij deed of hij de foto niet opmerkte
en zei: ‘Tjee zeg, wat een joekelse kaart hangt daar aan de
muur.’</p>
<p class="western2" xml:lang="nl-NL">‘<span class="c1">Dat is Baloreas.’</span></p>
<p class="western3" xml:lang="nl-NL">Toen Mark
ernaartoe liep, zei Winner: ‘Heel wat anders dan de aarde,
nietwaar? Op de aarde liggen hier en daar grote lappen land te
midden van watermassa’s.’</p>
<p class="western2" xml:lang="nl-NL">‘<span class="c1">Hoe weet je dat in vredesnaam?’ verwonderde Mark
zich.</span></p>
<p class="western2" xml:lang="nl-NL">‘<span class="c1">Van de aardbewoners,’ grinnikte Winner terwijl hij naast hem
kwam staan.</span></p>
<p class="western2" xml:lang="nl-NL">‘<span class="c1">Welke aardbewoners?’</span></p>
<p class="western2" xml:lang="nl-NL">‘<span class="c1">Die hier geland zijn. De eersten zijn weliswaar niet dicht bij
Silterstad geland, maar ik heb wel met die avonturiers gesproken.
Ze hebben een paar keer een meeting gehouden voor geïnteresseerden
en dat is dus de reden dat we wel iets over de aarde weten. Eén van
die mannen heeft mij een plattegrond van de aarde gegeven. Ik moet
hem nog ergens hebben liggen.’ Hij liep naar zijn bureau terug en
begon in een la te rommelen.</span></p>
<p class="western3" xml:lang="nl-NL">Mark vroeg zich
af of die kerels criminelen waren en de aarde ontvlucht hadden.</p>
<p class="western2" xml:lang="nl-NL">‘<span class="c1">Ik kan hem niet zo gauw vinden,’ hoorde hij Winner achter hem
zeggen. Mark had de indruk dat hij niet echt goed gezocht had. Hij
keek naar de kaart die hem deed denken aan een abstract schilderij
met felle kleuren. De blauwe vlakken moesten waarschijnlijk water
voorstellen. ‘Zijn dat zeeën?’ vroeg hij aan Winner terwijl hij
naar de blauwe vlakken wees.</span></p>
<p class="western2" xml:lang="nl-NL">‘<span class="c1">Inderdaad. In Baloreas hebben we het een beetje half om half
gedaan; een stukje zee en dan een stukje land. Een veel betere
verhouding, vind je niet?’</span></p>
<p class="western2" xml:lang="nl-NL">‘<span class="c1">Tja…’</span></p>
<p class="western2" xml:lang="nl-NL">‘<span class="c1">Dit is je bureau,’ zei Winner terwijl hij een paar harde
klappen op het bureaublad gaf.</span></p>
<p class="western3" xml:lang="nl-NL">Mark knikte
goedkeurend.</p>
<p class="western3" xml:lang="nl-NL">Het bureau
stond links achter in het vertrek. ‘Wie zit daar?’ vroeg Mark
wijzend naar het lege bureau tegenover dat van Winner.</p>
<p class="western2" xml:lang="nl-NL">‘<span class="c1">In principe Plegers, maar zo lang hij niet boven water is,
houd ik het voor hem vast,’ zei Winner somber.</span></p>
<p class="western2" xml:lang="nl-NL">‘<span class="c1">Waar is hij dan heen?’</span></p>
<p class="western2" xml:lang="nl-NL">‘<span class="c1">Aan het duiken naar iemand wiens boot opeens een andere
eigenaar heeft gekregen, als je begrijpt wat ik bedoel.’</span></p>
<p class="western2" xml:lang="nl-NL">‘<span class="c1">Nee toch?’ reageerde Mark geschrokken. ‘Hoe lang is hij dan al
weg?’</span></p>
<p class="western2" xml:lang="nl-NL">‘<span class="c1">Ongeveer twee uur.’ Toen begon Winner onbedaarlijk te lachen.
‘Geintje. Je schrok je dood, hè?’</span></p>
<p class="western3" xml:lang="nl-NL">Mark keek
Winner met een zuur gezicht aan. Dergelijke flauwe opmerkingen kon
hij niet waarderen. De politie was hier verdorie geen haar beter
dan op de aarde met hun zogenaamd lollig zijn.</p>
<p class="western2" xml:lang="nl-NL">‘<span class="c1">Het is te hopen dat het ook bij een geintje blijft,’ zei
Winner. ‘Zo niet, dan mag jij zijn bureau hebben.’ Winner begon
weer te lachen. Mark reageerde er niet op, maar trok de
comfortabele stoel met de zachtleren lichtbruine zitting achteruit
en ging zitten.</span></p>
<p class="western3" xml:lang="nl-NL">Een paar tellen
later smeet Winner een stapel dossiers voor hem neer.</p>
<p class="western2" xml:lang="nl-NL">‘<span class="c1">Wat is de bedoeling, Winner?’</span></p>
<p class="western2" xml:lang="nl-NL">‘<span class="c1">Even doorspitten.’</span></p>
<p class="western2" xml:lang="nl-NL">‘<span class="c1">Even is goed,’ zei Mark.</span></p>
<p class="western2" xml:lang="nl-NL">‘<span class="c1">Het verschaft je enig inzicht in de misdrijven die hier
voorkomen.’</span></p>
<p class="western3" xml:lang="nl-NL">Mark begon
geïnteresseerd te lezen. Na een uurtje zei hij: ‘Het valt me op dat
er veel met boten aan de hand is.’</p>
<p class="western2" xml:lang="nl-NL">‘<span class="c1">Ja,’ zuchtte Winner. ‘De mensen hier zijn dol op het stelen
van boten, en vooral van een grote, mooie boot. Ze vermoorden de
eigenaar en de boot is van hen.’</span></p>
<p class="western2" xml:lang="nl-NL">‘<span class="c1">Hè?’ Mark schoof de mappen opzij en keek Winner met
opgetrokken wenkbrauwen aan.</span></p>
<p class="western2" xml:lang="nl-NL">‘<span class="c1">Moord mag uiteraard niet, en als ze betrapt worden gaan ze
voor jaren de bak in. Het gaat voornamelijk om booteigenaars die
zelf schade hebben opgelopen en dan proberen een andere in te
pikken.’</span></p>
<p class="western2" xml:lang="nl-NL">‘<span class="c1">Dat lijkt me toch wel een heel rigoureuze manier om aan een
andere boot te komen. Ze kunnen toch naar de
verzekeringsmaatschappij gaan om de rekening van de reparatie in te
dienen.’</span></p>
<p class="western2" xml:lang="nl-NL">‘<span class="c1">Wat voor maatschappij?’</span></p>
<p class="western2" xml:lang="nl-NL">‘<span class="c1">Een maatschappij waarbij je boot verzekerd is.’</span></p>
<p class="western2" xml:lang="nl-NL">‘<span class="c1">Zulke bedrijven bestaan hier niet. Als je schade hebt moet je
zelf het geld ophoesten voor de herstelwerkzaamheden en omdat heel
veel mensen dat niet hebben, stelen ze gewoon een boot. Als de
eigenaar van die boot niet gevonden wordt, dan beweren ze dat ze
die van hem gekocht hebben. Het klinkt misschien wat eenvoudig maar
dat is het in feite ook.’</span></p>
<p class="western2" xml:lang="nl-NL">‘<span class="c1">Maar zo’n boot staat toch geregistreerd?’</span></p>
<p class="western2" xml:lang="nl-NL">‘<span class="c1">Waar?’</span></p>
<p class="western2" xml:lang="nl-NL">‘<span class="c1">Ik neem aan bij een botenclub, het bedrijf waar de boot
gekocht is en bij de belastingdienst.’</span></p>
<p class="western2" xml:lang="nl-NL">‘<span class="c1">Belastingdienst?’</span></p>
<p class="western2" xml:lang="nl-NL">‘<span class="c1">Ik ga ervan uit dat er belasting voor zo’n boot betaald moet
worden.’</span></p>
<p class="western3" xml:lang="nl-NL">Toen Winner hem
niet-begrijpend aankeek, legde hij uit: ‘Op aarde, in ieder geval
in mijn land, moet je voor het bezit van een huis, een auto of een
boot extra geld betalen.’</p>
<p class="western2" xml:lang="nl-NL">‘<span class="c1">Waarom?’</span></p>
<p class="western2" xml:lang="nl-NL">‘<span class="c1">Daar vraag je me wat. Eigenlijk om de nationale schatkist te
spekken.’</span></p>
<p class="western2" xml:lang="nl-NL">‘<span class="c1">Nou, aan die onzin doen we hier niet.’</span></p>
<p class="western2" xml:lang="nl-NL">‘<span class="c1">Maar,’ ging Mark peinzend verder, ‘als zo’n eigenaar
plotseling verdwenen is, dan gaat de boot toch naar zijn
familie?’</span></p>
<p class="western2" xml:lang="nl-NL">‘<span class="c1">Nee. Als de “nieuwe” eigenaar beweert dat hij de boot gekocht
heeft, houdt het verder op.’</span></p>
<p class="western2" xml:lang="nl-NL">‘<span class="c1">Dat is wel heel gemakkelijk.’</span></p>
<p class="western2" xml:lang="nl-NL">‘<span class="c1">Ja, en daar proberen we dus ook wat aan te doen. Daarom is het
ook van belang dat politiemensen verstand van duiken hebben, want
we hebben al heel wat lijken uit het water gevist.’</span></p>
<p class="western3" xml:lang="nl-NL">Lekker baantje
krijg ik hier, dacht Mark bezorgd.</p>
<p class="western3" xml:lang="nl-NL">Omdat het warm
was ging hij in zijn onderbroek boven op het bed liggen. Het raam
had hij opengezet om de ergste warmte te verdrijven. Hoewel het
politiebureau midden in het centrum lag, drong er maar weinig
geluid de slaapkamer binnen. De kamer was groter en luxueuzer dan
hij verwacht had. Alles voor een aangenaam verblijf was aanwezig en
hij besloot hier voorlopig maar zijn domicilie te houden omdat het
gratis was. In de kantine kon hij voor weinig geld een redelijke
maaltijd krijgen had hij gezien. Er hing ook een groot tv-scherm
aan de wand. Hoewel hij wel benieuwd was wat voor programma’s een
planeet als Baloreas uitzond, won vermoeidheid het van
nieuwsgierigheid. Per slot van rekening had hij daar tijd genoeg
voor, want terug kon hij toch niet. En hij wist nu wel waarom. De
politie pikte gewoon het schip in, verhuurde of verkocht het en
streek het geld op. Dat was natuurlijk een van de redenen waarom er
nooit iemand de kans had gekregen om terug te keren. Een andere
reden kon zijn dat er geen mensen op Baloreas te vinden waren die
genoeg know how van een dergelijke bijzondere techniek hadden. Nee,
riep hij die gedachte terug. Dat kon de oorzaak niet zijn, want hij
werd klaar gemaakt voor Grapo. Dus de kennis was hier wel.</p>
<p class="western3" xml:lang="nl-NL">Met zijn handen
onder het hoofd gevouwen overdacht hij de afgelopen dag. Ofschoon
hij geen enkel vermoeden had wat hij nog allemaal voor zijn kiezen
kreeg, was hij toch zeer verbaasd om hier mensen te zien die er net
zo uitzagen als hij. Op een rode vlek, kleine oortjes en harige
benen na, dan. Eigenlijk had hij wezens verwacht die veel kleiner
waren dan de gemiddelde mens, en het hele lichaam bedekt met haar
als van een hond of een schaap, of griezelige wezentjes met
hoorntjes. Dat hij op zo’n geciviliseerde planeet terecht zou komen
had hij nooit kunnen bevroeden. Zijn gedachten schoten naar Elja.
Kon ik haar maar bellen of sms’en om haar te vertellen dat alles
goed met me is. Ze had zich zo ongerust over hem gemaakt en
allerlei spreuken verzonnen om hem op aarde te houden, terwijl ze
niet eens wist dat hij die ging verlaten. Toen ze zei dat
idealisten het oog op de toekomst gericht hielden, had hij
gepikeerd gereageerd dat hij dan maar geen idealist was en dat het
verleden niet achter hem lag, maar juist voor hem.</p>
<p class="western2" xml:lang="nl-NL">‘<span class="c1">Als je zint op wraak, hou je je eigen wonden open,’ had ze
toen gezegd. ‘Als ik het niet doe, voel ik de wonden vierentwintig
uur per etmaal,’ was zijn antwoord geweest. Uiteindelijk was Elja
erover op gehouden en had ze voorgesteld om televisie te kijken.
Hier geen wijsheden van Nietzsche of Confucius of van wie dan ook,
Elja, zei hij in gedachten tegen haar. Maar hier zijn vast veel
andere wijsheden. Ik vraag Winner er maar niet naar, want dan
stuurt hij me vast naar een of andere filosoof. Hoe goed je het ook
bedoeld hebt, Elja, ik pas even. Je hebt me zoveel wijsheden en
citaten laten horen dat het me bij tijden duizelde. Maar ik voel me
wel schuldig dat ik jou en Jacob niet ingelicht heb over mijn
voornemen om te vertrekken. Hopelijk kunnen jullie het me vergeven.
Toen verscheen het beeld van de mooie Liane. Zij had een reden
kunnen zijn om niet te vertrekken. Hoewel ze zijn hart had geraakt,
had hij geen idee of ze ook wel wat in hem zag. In ieder geval had
ze geen nieuwe vriend, had hij van Jacob vernomen. Bovendien wilde
hij zijn plan uitvoeren. Anders zou hij geen rust kennen. Midden in
zijn gedachten viel hij in slaap.</span></p>
<p class="western3" xml:lang="nl-NL">Toen hij wakker
werd was hij helemaal nat van het transpireren en besloot een
douche te nemen. Hij was nog niet eerder in de doucheruimte
geweest. Er waren zes wasbakken met daarboven grote spiegels en
houten banken waarop je je kleren kon leggen. Kapstokken ontbraken.
Achter een halve witte muur waren vijf douches op een rij.</p>
<p class="western3" xml:lang="nl-NL">Mark had zich
helemaal ingezeept toen hij gezelschap kreeg. De man groette hem
verrast en gaf hem een hand. Hij heette Tirkan en vertelde dat hij
samen met een collega de moordafdeling kwam ondersteunen. Hij kwam
uit Vorum, een stad die op honderd kilometer van Silterstad lag,
wist Mark. Hij vroeg niet naar het waarom van hun medewerking.
Tirkan had een brede schuine rode streep die over zijn borstkas
liep, als een soort sjerp. Toen zag Mark tot zijn grote
verwondering dat de penis van de man zilverkleurig was. Inwendig
grinnikte hij. Vermoedelijk had hij een creatieve vrouw. Even later
kwam hij op die veronderstelling terug toen er een naakte man zich
bij hen voegde. Tirkan stelde hem voor als zijn collega. Ook deze
man was verzilverd. Mark vroeg zich af of dit ook een kenmerk was
van de Baloreasieten. In plaats van dat de anderen letterlijk voor
paal stonden, had hij nu zelf dat gevoel. Hij kneep in zijn flacon
douchegel en zeepte zijn lid nog meer in. Toen hij Tirkan hoorde
lachen keek hij opzij.</p>
<p class="western2" xml:lang="nl-NL">‘<span class="c1">Zo te zien heb jij met die schuimlaag dringend behoefte aan
een vrouw. Je hebt duidelijk last van overproductie.’</span></p>
<p class="western2" xml:lang="nl-NL">‘<span class="c1">Waarom denk je dat ik me zo goed was?’</span></p>
<p class="western2" xml:lang="nl-NL">‘<span class="c1">Altijd goed om fris bij het vrouwtje binnen te komen,’
grijnsde Tirkan.</span></p>
<p class="western3" xml:lang="nl-NL">Mark begon zich
steeds ongemakkelijker te voelen. Met zijn rug ging hij naar de
mannen toe staan, spoelde zich snel af en ging links om het muurtje
heen zodat hij niet voor hen langs hoefde te lopen. Als de
wiederweerga droogde hij zich af. Hij trok net zijn shirt over het
hoofd toen Tirkan in de kleedruimte kwam. Snel pakte Mark zijn
spullen bij elkaar, groette Tirkan en maakte dat hij wegkwam.</p>
<p class="western2" xml:lang="nl-NL">‘<span class="c1">Veel succes bij de vrouwtjes,’ riep Tirkan hem na.</span></p>
<p class="western3" xml:lang="nl-NL">Mark stak zijn
hand op en zei dat dit wel goed zou komen.</p>
<p class="western3" xml:lang="nl-NL">Hij was blij
dat hij op zijn kamer was. Douchen deed hij hier beslist niet weer.
Hemel, wat een schrik. Als ze hadden gezien hoe hij eruitzag, was
hij waarschijnlijk vierkant uitgelachen.</p>
<p class="western3" xml:lang="nl-NL">Hij trok zijn
koffer onder het bed vandaan en zocht de foto’s van Liane. Thuis
had hij ze op de computer gezet en uitgeprint. Niet de foto’s van
Elja en Jacob, alleen die van Liane. Hij pakte de foto waarop ze
zich iets voorovergebogen had. Het was een smoes van hem geweest
toen hij zei dat de belichting dan beter was. Op die foto was de
aanzet van haar borsten duidelijk te zien. Hij keek er een poosje
naar en voelde de opwinding toenemen. Met haar foto voor zijn ogen
maakte hij zichzelf wijs dat ze bij hem lag en hem streelde. Toen
hij zijn hand in zijn broek deed fantaseerde hij dat Lianes hand
hem aanraakte.</p>
<p class="western3" xml:lang="nl-NL">21</p>
<p class="western2" xml:lang="nl-NL"><a id="h21"></a> <span class="c1">Vandaag was het dan zover. Voor het
eerst ging hij met een aantal collega’s echt serieus duiken.
Eigenlijk zou dat gisteren al gebeuren maar omdat er een te harde
wind stond, was de duikdag afgeblazen. Ook nu was het nog onzeker
of het wel door zou gaan, want het waaide nog steeds hard. Terwijl
Mark op weg naar de boot was, keek hij naar links waar bergtoppen
donkere wolken verscheurden en de flarden naar zee stuurden die
samensmolten met de paarse wolken uit het westen die er massaal aan
kwamen drijven. Doorgaans voorspelde dat niet veel goeds. Hoewel
dat ook weer betrekkelijk was. Als je dacht dat er noodweer op
komst was, kon er vijf minuten later zomaar weer een stralende zon
zijn en de temperatuur een paar momenten later wel twintig graden
hoger, alsof iemand plotseling een reuze lucifer had afgestreken.
Hij liep naar de plaats die Winner hem had uitgeduid en was nogal
teleurgesteld toen hij daar een oude, gammele boot zag liggen.
Waarschijnlijk mocht een dergelijke boot in Nederland het water
niet eens meer op, maar dat wist hij eigenlijk niet. Hij had ook
wel eens roestige bakken op de Nederlandse wateren gezien, maar
nooit op zee.</span></p>
<p class="western3" xml:lang="nl-NL">De twee
collega’s die er al waren begroetten hem joviaal toen hij aan boord
sprong. ‘Heb je er zin in?’ vroeg Kriegen.</p>
<p class="western2" xml:lang="nl-NL">‘<span class="c1">Dat weet ik eigenlijk niet.’</span></p>
<p class="western3" xml:lang="nl-NL">Eén voor één
druppelden de andere collega’s binnen. Toen het duikteam compleet
was, zei Beukers, die de gids was, terwijl hij naar de lucht wees:
‘Varen we uit of wachten we tot de wind wat is afgenomen?’</p>
<p class="western2" xml:lang="nl-NL">‘<span class="c1">Laten we maar varen,’ zei Bonder, een corpulente rechercheur
van midden veertig met een kale kruin en lang grijs haar in de nek.
‘Onder water maakt het niet zoveel uit wat voor weer het
is.’</span></p>
<p class="western2" xml:lang="nl-NL">‘<span class="c1">Ik heb wel de opdracht gekregen de boot weer veilig terug te
brengen,’ merkte de stuurman op. ‘Over jullie heb ik geen
instructies gekregen.’</span></p>
<p class="western3" xml:lang="nl-NL">Terwijl de boot
naar de locatie voer kreeg Mark nog een keer theorieles van een
snotjoch van een jaar of achttien met een dik bos rood haar.
Daarvoor was hij een paar maal met zijn collega Freers op pad
geweest om de basistechnieken te leren. Veel had hij er niet van
opgestoken, maar dat had meer aan hem dan aan zijn collega gelegen.
Van meet af aan had hij geweten dat de sport nooit zijn passie zou
krijgen. De jongeman met het wortelhaar legde uit wat waar voor
nodig was en hoe je ermee om moest gaan. ‘Op je manometer kun je
zien hoeveel druk er nog is. Als de fles vol is geeft hij
tweehonderd bar aan. Als je ziet dat er maar vijftig meer in zit
moet je naar boven gaan.’</p>
<p class="western2" xml:lang="nl-NL">‘<span class="c1">Hé,’ zei Kriegen op verwijtende toon tegen Mark toen die
rondkeek, ‘let je eigenlijk wel op? Ik ben jouw buddy en ik wil wel
graag dat je weet wat je moet doen. Dus is het misschien wel
verstandig dat je bij de les blijft als er iets uitgelegd
wordt.’</span></p>
<p class="western3" xml:lang="nl-NL">Mark had de
indruk dat hij allemaal heel andere dingen hoorde dan die keren dat
hij privéles had gehad.</p>
<p class="western2" xml:lang="nl-NL">‘<span class="c1">Bij hoeveel bar moet je dus omhoog?’</span></p>
<p class="western2" xml:lang="nl-NL">‘<span class="c1">Bij tweehonderd.’</span></p>
<p class="western3" xml:lang="nl-NL">Freddy keek hem
even onbewogen aan en zei toen: ‘Als je dat van plan bent hoef je
het water niet in te gaan en kun je het beste aan boord blijven.
Het is belangrijk wat ik zeg, Weegers.’</p>
<p class="western3" xml:lang="nl-NL">Mark merkte dat
Freddy prikkelbaar begon te worden en probeerde zich weer te
concentreren.</p>
<p class="western3" xml:lang="nl-NL">De jongen ging
door met zijn uitgebreide uitleg en Mark kreeg zoveel informatie te
verstouwen dat hij door de bomen het bos niet meer zag, maar hij
waakte er wel voor daar een opmerking over te maken.</p>
<p class="western2" xml:lang="nl-NL">‘<span class="c1">En vergeet niet langzaam naar boven te komen, anders is de
kans groot dat je de decompressieziekte krijgt,’ waarschuwde
Freddy. ‘Dus niet sneller dan tien meter per minuut omhoog
gaan.’</span></p>
<p class="western3" xml:lang="nl-NL">Mark knikte.
Dat wist hij al van Freers. Hij zag dat de mannen de persluchtsets
klaarmaakten en vervolgens hun trimvest aandeden.</p>
<p class="western2" xml:lang="nl-NL">‘<span class="c1">En dit,’ Freddy pakte de inflator nog een keer, ‘noemen we dus
de inflator. Hiermee blaas je lucht bij in je zwemvest of je dumpt
lucht, zoals ik je uitgelegd heb.’ Freddy keek hem sceptisch
aan.</span></p>
<p class="western2" xml:lang="nl-NL">‘<span class="c1">Ik weet het,’ zei Mark.</span></p>
<p class="western3" xml:lang="nl-NL">Hij was blij
dat hij zijn duikpak van neopreen rubber aan kon trekken, want hij
voelde zich nogal naakt ten opzichte van zijn harige collega’s.</p>
<p class="western2" xml:lang="nl-NL">‘<span class="c1">Hemel, wat is die gordel loodzwaar,’ zei Mark terwijl hij hem
in zijn hand woog. ‘Ik schat hem op minstens zes kilo.’</span></p>
<p class="western2" xml:lang="nl-NL">‘<span class="c1">Acht. We hebben jou de zwaarste gegeven, zodat we je beneden
kunnen houden,’ grijnsde Bonder.</span></p>
<p class="western3" xml:lang="nl-NL">Mark vond het
geen leuk grapje.</p>
<p class="western2" xml:lang="nl-NL">‘<span class="c1">Ik dacht dat je al duikles gehad had,’ zei Freddy
verwonderd.</span></p>
<p class="western2" xml:lang="nl-NL">‘<span class="c1">Dat is ook zo.’ Hij had gemerkt dat Freers hem niet veel had
geleerd over de duiktechniek en het duiken kennelijk meer als een
uitje had gezien. Wel had hij gezegd dat als hij zich ongemakkelijk
voelde bij de gedachte aan duiken, hij dan niet moest gaan. Dat hij
zichzelf niet moest dwingen. En dit was wat hij nu juist wel deed.
Maar hij kon moeilijk op dit moment zeggen dat hij van de
duikpartij afzag. Ten eerste dachten zijn collega’s dat ze er goed
aan deden om hem mee te nemen en ten tweede was hij uit hoofde van
zijn functie verplicht om het duiken onder de knie te
krijgen.</span></p>
<p class="western2" xml:lang="nl-NL">‘<span class="c1">Hoe diep gaan we eigenlijk?’ veranderde Mark van
onderwerp.</span></p>
<p class="western2" xml:lang="nl-NL">‘<span class="c1">Een paar meter,’ antwoordde Beukers.</span></p>
<p class="western2" xml:lang="nl-NL">‘<span class="c1">Een paar meter! Dan kom ik niet eens op de bodem. Dan had ik
net zo goed in de baai kunnen gaan snorkelen.’</span></p>
<p class="western2" xml:lang="nl-NL">‘<span class="c1">We zijn hier om jou duiken te leren en niet om je een
pleziertje te doen,’ antwoordde Beukers streng. ‘Maar ik krijg de
indruk dat je meer geschikt bent om op het wateroppervlak te
dobberen.’</span></p>
<p class="western3" xml:lang="nl-NL">Mark deed het
zwijgen er verder maar toe.</p>
<p class="western3" xml:lang="nl-NL">Beukers
controleerde of alles goed bevestigd was bij Mark en zei: ‘Daar
beneden niet overmoedig worden.’</p>
<p class="western2" xml:lang="nl-NL">‘<span class="c1">Hoelang kun je eigenlijk met zo’n zuurstoftank rondzwemmen?’
vroeg Mark hem.</span></p>
<p class="western2" xml:lang="nl-NL">‘<span class="c1">O, o, o, hoe vaak moet ik nog zeggen dat dit geen zuurstoftank
is. Er zit perslucht in. Je hebt een fles van twaalf liter op je
rug en daar kun je ongeveer anderhalf uur mee onder water blijven,
maar dat is van de diepte afhankelijk. Als je op dertig meter
diepte met perslucht duikt, kun je er maar vijftien minuten
blijven.’</span></p>
<p class="western2" xml:lang="nl-NL">‘<span class="c1">O?’</span></p>
<p class="western2" xml:lang="nl-NL">‘<span class="c1">Je hebt verdorie gewoon niet goed geluisterd toen Freddy dit
alles vertelde,’ reageerde Beukers geërgerd.</span></p>
<p class="western2" xml:lang="nl-NL">‘<span class="c1">Jawel. Maar ik kan niet alles onthouden. Je kunt toch ook niet
in één week leren zwemmen?’</span></p>
<p class="western3" xml:lang="nl-NL">Kriegen kwam
nog een keer checken of Mark goed opgetuigd was.</p>
<p class="western2" xml:lang="nl-NL">‘<span class="c1">Neem de veiligheidsmaatregelen serieus,’ ging Beukers verder.
‘Gebruik je verstand en er zal je weinig kunnen gebeuren in het
natte element. De ervaren duiker beheerst elke situatie, trotseert
alle gevaren, maar als je niet oplet, zul je nooit een ervaren
duiker worden en word je een gevaar voor jezelf met alle
desastreuze gevolgen van dien.’</span></p>
<p class="western3" xml:lang="nl-NL">Mark knikte
flauwtjes.</p>
<p class="western2" xml:lang="nl-NL">‘<span class="c1">Ik neem de octopus wel mee,’ zei Kriegen. ‘Misschien heb ik
die wel dringend nodig.’ Hij knikte in de richting van
Mark.</span></p>
<p class="western2" xml:lang="nl-NL">‘<span class="c1">Als de hele groep er klaar voor is, gaan we,’ zei Beukers.
Vlak voordat hij in het water ging, sprak hij waarschuwend tegen
Mark: ‘We zitten boven een gebied met riffen. Kijk goed uit voor
scherpe uitsteeksels, gevaarlijke vissen en giftige
kwallen.’</span></p>
<p class="western3" xml:lang="nl-NL">Mark knikte.
Van kwallen moest hij helemaal niets hebben, die ging hij wel uit
de weg. Een aantal jaren geleden was hij op vakantie een keer
omarmd door zo’n rotbeest. Goh, wat had dat verrekte pijn gedaan.
Het was of zijn arm in brand stond.</p>
<p class="western2" xml:lang="nl-NL">‘<span class="c1">Je rechtstandig naar beneden laten zakken,’ zei Kriegen, ‘en
via de afdaallijn ga je dieper. Je houdt mij constant in het oog.
Begrepen?’</span></p>
<p class="western2" xml:lang="nl-NL">‘<span class="c1">Ja.’</span></p>
<p class="western3" xml:lang="nl-NL">Even later kwam
hij een wereld binnen van ongekende schoonheid. De eerste
zeebewoner die hij zag was een reusachtige blauwe vis met oranje
geometrische figuren op zijn lijf. Toen de vis hem onverstoorbaar
voorbij zwom, zag hij dat de blauwe kleur afwisselend licht en
donker werd. Kriegen wees hem op een school kleine felgele visjes
die vleugels leken te hebben, want ze fladderden door het water.
Gefascineerd staarde hij er een poosje naar. Hij schrok zich wild
toen er een grote zwarte vis met ogen als karbonkels recht op hem
af leek te stormen. Mark wist niet wat hij doen moest, dus deed hij
maar niets. Toen de vis hem op een paar decimeter genaderd was,
draaide die zich vliegensvlug om, en vervolgde zijn weg. Door die
abrupte zwenking kreeg Mark een harde klap van de staart tegen zijn
schouder. Ze gingen dieper en een prachtig koraalrif doemde voor
hem op. Ze hadden hem dus maar wat op de mouw gespeld dat ze niet
naar de bodem gingen. Tussen het kleurrijke koraal groeiden
prachtige rode bloemen. Hij raakte ze maar niet aan. Planten met de
meest schitterende kleuren waren vaak giftig. Bewonderend keek hij
naar een schildpad van enorme afmetingen die een eindje voor hem
opdook. Het beest was okerkleurig en het leek wel of iemand zijn
hele schild met vijfkantige groene stempels had bewerkt. Rustig en
sierlijk bewoog het dier zich door het water. Mark vergat de
voorschriften en flipperde het beest achterna. Toen de schildpad
omhoog ging, zwom Mark rechtdoor om nog meer fraais te ontdekken.
Opeens zag hij wel heel iets bijzonders. Het leek wel een kameel
die op de bodem lag te slapen. Behoedzaam zwom hij ernaartoe en
schrok zich het apelazerus. De twee grote bobbels die hij voor
bulten had aangezien bleken keien te zijn. Onder de keien lag een
man op zijn rug. De ogen waren weg en in de oogkassen krioelde het
van kleine zwarte beestjes. Mark kreeg braakneigingen en moest zich
tot het uiterste inspannen om er niet aan toe te geven. Hij keek om
zich heen op zoek naar zijn buddy, maar die was nergens te zien.
Toen drong het tot hem door dat hij de elementaire regels was
vergeten door er alleen vandoor te gaan. Paniek overviel hem. Hij
moest zo snel mogelijk naar boven. Nee, dat moet je niet, Mark.
Blijf rustig. Je hebt toch wel iets onthouden? Onder water doe je
niets impulsief maar alles weloverwogen. Hij dwong zichzelf om na
te denken. Welke kant was hij opgegaan en waar lag de boot? Stomme
sufferd die je bent om alle adviezen in de wind te slaan, schold
hij op zichzelf. Hij keek op zijn dieptemeter. Die wees achttien
meter aan. Achttien meter! Wat diep. Wat had Freddy nog maar
gezegd? Niet sneller dan tien meter per minuut omhoog gaan. Dat
betekende dat hij zijn opspelende maag nog bijna twee minuten onder
controle moest zien te houden. Het kostte hem ontzettend veel
zelfbeheersing om zich aan dat langzame tempo te houden. Zo gauw
hij aan de oppervlakte kwam, deed hij de ademautomaat uit zijn mond
en leegde zijn maag. Gelijk daarna werd hij overspoeld door een
enorme golf. Hemel, ook dat nog. Hij keek naar de boot die
mijlenver weg leek. De wind was toegenomen en de golven zwiepten
hoog op. Om de boot te bereiken moest hij tegen de wind in zwemmen.
Dat red ik nooit, dacht hij benauwd. Een goede zwemmer was hij
nooit geweest en ijzeren longen had hij ook niet. Als hij
regelmatig met Jacob was gaan fietsen zou hij een betere conditie
hebben gehad. Hij voelde zich hondsmoe maar besefte dat dit van de
afgrijselijke ontdekking van daarnet kwam, want echt ingespannen
had hij zich niet. Maar je geest kon je lichaam behoorlijk
verlammen. Met beide armen begon hij te zwaaien in de hoop dat
iemand op de boot hem opmerkte. In het besef dat hij toch niet
tegen de harde wind en de hoge golven op kon boksen, ging hij op
zijn rug liggen, dacht eraan om zijn trimvest bij te blazen en met
een lome vinslag koerste hij in de richting van de boot. Berustend
liet hij de golven over zich heengaan. Hij begon te fantaseren
zodat de aandacht niet op zijn penibele situatie was gericht.
Afleiding kon hem redden. Liane nam nu zijn gedachten in beslag.
Hij had haar maar één keer ontmoet, maar ze had een onuitwisbare
indruk op hem gemaakt en hij besefte dat hij verliefd op haar was.
Inmiddels had ze misschien wel weer een vriend, maar dat weigerde
hij te geloven. Na de negatieve ervaring met haar ex-vriend wilde
ze natuurlijk een tijdje niets van mannen weten. Maar hoelang
duurde een tijdje? Als ze net zo aardig, serieus en meelevend was
als haar moeder, dan was ze de vrouw van zijn dromen. Goh, wat zag
ze er geweldig uit. Door aan haar te denken was zijn op hol
geslagen hart weer enigszins tot bedaren gekomen en had het normale
ritme bijna hervonden.</p>
<p class="western2" xml:lang="nl-NL">‘<span class="c1">Lekker gedoken?’ hoorde hij opeens de donkere stem van Paulsen
hard roepen. Hij sloot zijn ogen van opluchting. Toen hij zich
omdraaide zag hij een man of acht lachend naar hem
kijken.</span></p>
<p class="western2" xml:lang="nl-NL">‘<span class="c1">Hoe denk je erover?’ zei Kriegen. ‘Wij willen eigenlijk wel
naar huis maar als je nog langer op ontdekkingsreis wilt, zijn wij
wel genegen om je dat plezier te doen.’</span></p>
<p class="western2" xml:lang="nl-NL">‘<span class="c1">Haal me eruit,’ riep Mark met alle kracht die nog in hem
was.</span></p>
<p class="western3" xml:lang="nl-NL">Er werd een
touw naar hem toegegooid die hij bij de derde poging pas te pakken
kreeg. Toen werd hij door twee mannen aan zijn armen aan boord
gehesen.</p>
<p class="western2" xml:lang="nl-NL">‘<span class="c1">Heb je een verklaring voor je recalcitrant gedrag?’ zei
Beukers op een niet mis te verstane toon.</span></p>
<p class="western3" xml:lang="nl-NL">Toen Mark begon
te kotsen vlogen de mannen verschrikt achteruit.</p>
<p class="western2" xml:lang="nl-NL">‘<span class="c1">Je wordt van een beetje deining toch niet zeeziek,’ spotte
Kriegen.</span></p>
<p class="western2" xml:lang="nl-NL">‘<span class="c1">Ik heb een halfvergaan lijk gezien,’ bracht hij er met moeite
uit. Hij had de woorden amper uitgesproken of hij begon weer over
te geven.</span></p>
<p class="western3" xml:lang="nl-NL">Verbluft
staarden de mannen hem aan.</p>
<p class="western3" xml:lang="nl-NL">Een paar tellen
later kwam de stuurman er met een emmer water aan om het braaksel
weg te spoelen.</p>
<p class="western2" xml:lang="nl-NL">‘<span class="c1">Waar heb je een lijk gezien?’ vroeg Bonder. Hij kwam bij Mark
staan en zette een voet op een stang van de reling.</span></p>
<p class="western2" xml:lang="nl-NL">‘<span class="c1">Daar.’ Mark wees over zijn schouder.</span></p>
<p class="western2" xml:lang="nl-NL">‘<span class="c1">Een heel exacte plaatsbepaling, Mark,’ merkte Kriegen honend
op.</span></p>
<p class="western2" xml:lang="nl-NL">‘<span class="c1">Hoe zag hij eruit?’ Bonder was op en top de
politieman.</span></p>
<p class="western2" xml:lang="nl-NL">‘<span class="c1">De ogen zaten vol ongedierte, de neus was weggevreten en een
paar roodbruine beesten zaten aan zijn oren te knabbelen. Hij droeg
een blauwe korte broek en een rood T-shirt. Zijn haar was donker.
Maar haar lijkt altijd donker in het water.’</span></p>
<p class="western2" xml:lang="nl-NL">‘<span class="c1">Zijn voeten waren nog in tact?’ vroeg Kriegen met een
ondertoon of het wel heel nalatig van de zeebewoners was om die
over het hoofd te zien.</span></p>
<p class="western2" xml:lang="nl-NL">‘<span class="c1">Ben je direct naar boven gegaan toen je dat lijk zag?’ vroeg
Beukers. ‘Of heb je eerst nog een stukje geflipperd?’</span></p>
<p class="western2" xml:lang="nl-NL">‘<span class="c1">Nee. Ik ben direct naar boven gegaan. Zo snel mogelijk als
verantwoord was,’ voegde hij eraan toe.</span></p>
<p class="western3" xml:lang="nl-NL">Zes mannen
maakten aanstalten om weer onder water te gaan en het lijk te
zoeken. Ze namen allerlei spullen mee waarmee ze het lichaam konden
vervoeren.</p>
<p class="western2" xml:lang="nl-NL">‘<span class="c1">Ga je ook nog even mee?’ vroeg Kriegen pesterig.</span></p>
<p class="western2" xml:lang="nl-NL">‘<span class="c1">Nee, dank je. Ik heb de voorstelling al gezien.’</span></p>
<p class="western3" xml:lang="nl-NL">Terwijl de
mannen onder water verdwenen ging Mark op een van de houten banken
liggen die aan weerskanten van de boot waren geplaatst. Na een
kwartier stond hij op en ging naar het kleine afdakje dat de boot
rijk was. Angstvallig keek hij om zich heen of niemand kon zien dat
hij van onderen anders was. De mannen tuurden allemaal naar de zee
en in een rap tempo kleedde hij zich aan.</p>
<p class="western3" xml:lang="nl-NL">Het duurde ruim
een half uur voordat de eerste man zich weer aan de oppervlakte
vertoonde. Vlot daarna kwamen de andere gezichten boven water. De
boot was kennelijk voorbereid op ongewone vangsten, want er werd
een lier naar de reling geduwd en even later kwam een pakket in
blauw plastic en ingepakt als een rollade aan boord. Het wiebelde
in de lucht en draaide om zijn as voordat het touw knapte en het
pakket onverhoeds bij Mark op schoot belandde. Geschrokken vloog
hij overeind waardoor het lichaam op het dek plofte.</p>
<p class="western2" xml:lang="nl-NL">‘<span class="c1">Nou, nou Weegers, een beetje meer eerbied voor je medemens,
hoor,’ zei Kriegen cynisch.</span></p>
<p class="western2" xml:lang="nl-NL">‘<span class="c1">Het is Terrel Hagen,’ zei één van de andere
duikers.</span></p>
<p class="western3" xml:lang="nl-NL">De naam kwam
Mark bekend voor. Hij moest die in een dossier over vermiste
personen tegengekomen zijn.</p>
<p class="western3" xml:lang="nl-NL">De boot voer zo
snel mogelijk naar de haven, waar politiemensen al stonden te
wachten en mensen van de ‘opbergdienst’ het lijk overnamen.</p>
<p class="western2" xml:lang="nl-NL">‘<span class="c1">Zo jongens, tijd voor een biertje,’ zei Paulsen terwijl hij
vergenoegd in zijn handen wreef. ‘Kom op, we gaan naar de bar en
Mark krijgt van ons allemaal een rondje zodat zijn gezicht weer wat
kleur krijgt. Hij ziet zo wit als een lijk.’ Een paar mannen
lachten besmuikt.</span></p>
<p class="western3" xml:lang="nl-NL">22</p>
<p class="western2" xml:lang="nl-NL"><a id="h22"></a> <span class="c1">Inmiddels zat Mark drie maanden op
Baloreas en hij was ondertussen aardig gesetteld. Hij had een week
of acht geleden een strandhuisje gehuurd dat ongeveer vier meter
boven het strand lag op een rotsachtig terrein. Het meubilair was
bij de prijs inbegrepen, wat niet zo verwonderlijk was, gezien de
schamele toestand ervan. Het interieur bood een troosteloze
aanblik, maar dat deerde hem niet. De huur was in elk geval
betaalbaar en of hij nu op een stoel zat die een vermogen waard was
of op een versleten geval dat gratis was, de functie was dezelfde.
Toen hij er de eerste keer was wezen kijken, was hij wel
geschrokken van het smerige blauwe kleed en de muffe geur in de
woning, die lang leeg had gestaan. Het huis werd maar twee weken
per jaar bewoond door mensen uit Valefka, die er hun vakantie
doorbrachten. Die twee weken waren voor Mark geen onoverbrugbaar
probleem. In die tijd kon hij wel op het bureau overnachten. Hij
had het tapijt eruit gegooid, de ramen en deuren opengezet en was
met schoonmaakmiddelen de hele woning door geweest. Daarna had het
in huis geroken of het vol verse geurende lelies stond.</span></p>
<p class="western3" xml:lang="nl-NL">Gezeten in een
oude rieten schommelstoel die hij in een winkel voor tweedehands
artikelen had gekocht en die hij op zijn veranda had neergezet,
luisterde hij naar de woeste golven die met veel geraas het strand
teisterden. Hij vroeg zich af wat de woningstichting met zijn
spullen had gedaan. ’s Morgens had hij eerst zijn auto verkocht en
maar de helft van het bedrag gekregen waarvoor hij hem aangeschaft
had. Daarna had hij een briefje in de brievenbus van de
woningstichting laten glijden waarin stond dat hij per direct de
huur opzegde en dat ze met zijn huisraad konden doen wat ze wilden.
Voor het geval de nieuwe bewoner niet geïnteresseerd was, mochten
ze de boel naar een kringloopwinkel of de stort brengen. Daarvoor
had hij honderd euro bij de brief ingestopt. Ook had hij in de
brief vermeld dat hij voor twee maanden huur had overgemaakt. Hij
had alles achtergelaten. Alleen papieren die van belang waren had
hij meegenomen.</p>
<p class="western3" xml:lang="nl-NL">Zijn gedachten
gingen naar een week geleden toen hij in een supermarkt was. Iemand
achter hem zong zacht: ‘It’s a small world after all.’ Langzaam had
hij zich omgedraaid en tot zijn stomme verbazing gezien dat Grenen
de zanger was. De eerste seconden was hij niet in staat geweest een
woord uit te brengen, maar dat was Grenen gelukkig niet opgevallen.
Die had Mark een paar keer joviaal op de schouder geslagen en
verheugd gelachen. ‘Mark kerel, dat we elkaar uitgerekend hier
moeten tegenkomen. Heeft één van die astrokerels jou ook van een
enkeltje Baloreas kunnen overtuigen?’</p>
<p class="western3" xml:lang="nl-NL">Omdat Mark
onder geen beding had willen laten merken dat hij hem ervan
verdacht er door hem te zijn bijgelapt, had hij een blijdschap
geuit die hij absoluut niet voelde. Met: ‘Wat heerlijk om hier een
vriend tegen te komen,’ had hij enthousiasme geveinsd. Zijn baard
en snor bleken als vermomming dus waardeloos.</p>
<p class="western3" xml:lang="nl-NL">Grenen had
behalve verrast, ook echt verheugd geleken en hem uitgenodigd om
bij hem en zijn vrouw Rita langs te komen. Verder had hij verteld
dat ze een restaurant waren begonnen; hij deed de administratie en
zij serveerde. Voor de keuken hadden ze personeel uit Silterstad
aangenomen.</p>
<p class="western3" xml:lang="nl-NL">De wijze waarop
hij me tegemoet is getreden, doet me toch vermoeden dat hij met dat
hele schietgeval niets te maken heeft, dacht Mark. Grenen was zeer
begaan met hem toen hij het hele verhaal had verteld. Ook had hij
gezegd dat hij geen moment aan zijn onschuld had getwijfeld. Had
hij toch op het verkeerde paard gewed?</p>
<p class="western3" xml:lang="nl-NL">Vanavond, als
het donker was, ging hij Grenen een bezoekje brengen. Het was geen
afspraak, maar hij wilde gewoon weten waar hij woonde. Hij was
niets van plan. Nog niet. Hij moest eerst absolute zekerheid
hebben.</p>
<p class="western3" xml:lang="nl-NL">Zijn gedachten
maakten een sprong en gingen naar Winner. Wat hij gezegd had over
de botenmoorden klopte. Een onderdeel van zijn werk dat hij
verafschuwde. Verder moest hij erop letten dat mensen buiten de
drugscafés geen drugs gebruikten, wat er in de praktijk op neerkwam
dat hij niemand betrapte. Zijn hersens kronkelden naar Ingrid. Het
was al een hele tijd geleden dat hij aan haar had gedacht, wat hij
een goed teken vond. Haar gezicht maakte plaats voor dat van Liane.
Onwillekeurig glimlachte hij.</p>
<p class="western3" xml:lang="nl-NL">Sinds hij op
Baloreas was had hij ook geen angstdromen meer gehad. De mutatie
was toch ergens goed voor geweest, dacht hij cynisch.</p>
<p class="western3" xml:lang="nl-NL">De wind begon
steeds harder te loeien en de alisters in zijn tuin maakten een
diepe buiging voor het natuurgeweld. Op Baloreas werd niet aan
weersvoorspelling gedaan. Dat had geen zin omdat het weer
onvoorspelbaar was. De wind ging nu als een gek tekeer, maar een
minuut later kon dat over zijn en scheen de zon weer onschuldig aan
een strakblauwe hemel.</p>
<p class="western3" xml:lang="nl-NL">Toen Mark
Winner naar de snel wisselende weersomstandigheden vroeg, had die
gezegd dat dit waarschijnlijk kwam doordat Baloreas sneller draaide
dan de aarde. Mark had toen gezegd dat het dan ook vaker donker en
licht zou moeten zijn per etmaal, maar daar had Winner geen
antwoord op geweten.</p>
<p class="western3" xml:lang="nl-NL">Intussen had
hij al heel wat saties verdiend. Hij kreeg veel meer geld dan hij
verwacht had. Soms werd er ook zomaar een bundeltje bankbiljetten
op zijn bureau gegooid. Als hij Winner dan verbaasd aankeek,
antwoordde die steevast: ‘Dit kun je vast wel gebruiken. Je moet
nooit naar de herkomst vragen.’</p>
<p class="western3" xml:lang="nl-NL">Hij schrok op
uit zijn mijmeringen toen twee blauwe zeebusters met veel lawaai
boven hem langsvlogen. De vogels konden krijsen als verwende
peuters. Hun gekrijs hield meestal in dat er storm of regen op
komst was. Mark ging staan, liep de treden van zijn veranda af en
tuurde naar het westen waar het veranderende weer altijd vandaan
kwam. Een loodgrijs wolkendek kwam er in een hoog tempo aan. Hij
vond het wel prettig om tijdens een hevige regenbui buiten te
zitten. De temperatuur was nog vierentwintig graden zag hij op de
meter die hij aan de binnenkant van het hekwerk van de veranda had
bevestigd. De temperatuurmeter heette hier Kasanta. Gevoelsmatig
kwam de temperatuur overeen met de graden die Celsius aangaf. Als
het niet nog harder ging waaien, kon hij lekker blijven zitten. Het
dak van de veranda gaf hem genoeg beschutting tegen de regen. Zoals
hij al vermoed had begon het een paar minuten later vreselijk te
hozen. Hij snoof de geur van de regen diep op. De regen ruikt
overal anders, vond hij. Hier rook die naar meloen. De bui duurde
tien minuten en ging toen over in een fijne motregen.</p>
<p class="western3" xml:lang="nl-NL">Mijn gedachten
lijken wel gespleten, dacht hij, zoals door een aardbeving een land
in tweeën is gescheurd; aan de ene kant blijft mijn twijfel en aan
de andere kant de duistere verdenking dat Wim me verlakt heeft.
Beeld ik het me misschien in en jaag ik een hersenschim na? Ik heb
geen enkel bewijs. Toch vertelt mijn gevoel me dat ik me niet
vergis.</p>
<p class="western3" xml:lang="nl-NL">Zijn gedachten
gingen naar het werk dat hij hier verrichtte. Samen met collega’s
had hij al verscheidene lijken uit het water gevist. De eerste keer
dat hij hier een lijk zag, lag nog vers in zijn geheugen. Toen hij
de boot eronder had gekost, hadden zijn collega’s meewarig hun
hoofd geschud. Maar hij zou nooit wennen aan het zien van een lijk.
Elke keer als hij een lijk zag, kwam dat half weggevreten gezicht
van Hagen hem weer voor de geest. Winner had tegen hem gezegd dat
er voor duikers twee eigenschappen van enorm belang waren: moed en
geduld. Moed bezat hij in ruime mate, maar geduld was een ander
chapiter. Hoewel… misselijk worden bij het zien van een lijk
getuigde nu ook niet echt van moed. Of had dat niets met moed te
maken en alleen maar met menselijkheid?</p>
<p class="western3" xml:lang="nl-NL">Zijn collega’s
hadden ervoor gezorgd dat hij de nodige ervaring op duikgebied
opdeed, maar een routinier was hij nog lang niet. Hij had gewoon
geen duikaanleg. Winner was een sympathieke chef en een fijne
vriend geworden die Marks antipathie tegen glimlachende kaalhoofden
had weggenomen.</p>
<p class="western3" xml:lang="nl-NL">Verder moest
hij veel rondlopen in de Hoofdstraat om eventuele problemen te
voorkomen of op te lossen. In het weekend zag de Hoofdstraat zwart
van de mensen. Er kwamen veel toeristen die toegaven aan de vele
verleidingen die de straat te bieden had. Voor immorele
sensatiezoekers die de exorbitante toegangsprijzen voor de shows
konden betalen, was de Hoofdstraat een waar ‘vleesparadijs’. Mensen
die minder welgesteld waren, zochten de goedkope kroegen op of
gingen voorzichtig gokken. Bendevorming en terreurgroepen kwamen op
Baloreas niet voor. Afgezien van wat straatgevechten gebeurde er in
het centrum niets van belang. Alles wat binnen de muren plaatsvond
was legaal. Diefstal was hier de hoofdmisdaad. Als iemand in een
winkel op diefstal betrapt werd, hoe goedkoop het gestolen voorwerp
ook was, dan kon hij of zij op een forse boete rekenen. Was de
waarde meer dan honderd saties, dan hing de dief een
gevangenisstraf boven het hoofd.</p>
<p class="western3" xml:lang="nl-NL">Als Mark
straatdienst had moest hij een uniform dragen. Een blauw uniform
dat de kleur had van een transparante blauwe hemel, of een soort
zonne-uniform dat bestond uit een jasje met korte mouwen, een lange
dunne broek en een korte broek. Dat pak had de kleur van
woestijnzand.</p>
<p class="western3" xml:lang="nl-NL">Elke regio had
een zelfbestuur en het systeem werkte goed, had Winner gezegd.
Politieke partijen bestonden hier niet. Toen Mark had gevraagd wat
de Markers en de Skoters dan waren, had Winner geantwoord dat dit
groepen met verschillende ideeën waren. Volgens Mark waren het dan
politieke partijen, maar hij was er niet op doorgegaan omdat het
hem niet interesseerde.</p>
<p class="western3" xml:lang="nl-NL">Opeens vloog
hij overeind en keek waar het bekende schrapende geluid vandaan
kwam. Op het kozijn zat zo’n rotbeest. Geelvlegels werden die
genoemd. Mark aarzelde geen moment, trok zijn sandaal uit, gaf het
beest daarmee een harde mep en die viel gelijk dood op de grond.
Helemaal uit elkaar gespetterd. Geelvlegels waren vileine beesten.
Ze leken wel wat op kakkerlakken maar ze konden gemeen bijten. Als
zo’n beest je te pakken kreeg, voelde je eerst een brandende pijn
die overging in jeuk, waar je wel een week last van kon hebben.</p>
<p class="western3" xml:lang="nl-NL">Winner had
gezegd dat je zo’n beest met een bepaalde techniek moest doden, hem
daarna doormidden moest kraken en het inwendige moest opslurpen.
Het scheen een lekkernij te zijn. Mark schudde ervan. Nooit zou hij
zo’n beest opeten. Als Winner hier was, zou die het beest van de
grond met zijn tong oplikken, grinnikte Mark inwendig. Hij keek
zorgvuldig om zich heen of hij nog meer geelvlegels zag, want die
beesten gingen zelden zonder familie op stap. Hij kon verder niets
ontdekken en vermoedde dat deze vlegel ongehoorzaam was
geweest.</p>
<p class="western3" xml:lang="nl-NL">Het was
opgehouden te regenen, maar het woei nog wel hard. Mark keek naar
de alisters die vettig glommen. Het schemerde al en hij besloot op
weg te gaan.</p>
<p class="western3" xml:lang="nl-NL">Terwijl hij
rustig wandelde naar het adres dat Grenen hem opgegeven had, begon
het steeds harder te waaien. Hij was blij dat de straffe wind in
zijn rug blies en bij vlagen had hij het gevoel dat hij vloog. Hij
meed de Hoofdstraat en ging via de promenade. Het was wel een omweg
maar het liep er plezieriger. Omdat er een gerede kans bestond dat
het weer ging regenen, had hij zijn legergroene jack aangetrokken.
Hij bezat ook een felgele maar hij wilde niet opvallen. De alisters
op het strand en langs de promenade zwiepten wild heen en weer
alsof ze paniekerig op zoek waren naar de juiste richting. De zee
bulderde als een agressief monster. De enorme golven die steeds
hoger aan kwamen rollen raakten de kust met donderend geweld. Het
geluid klonk hem als muziek in de oren. Hij hield van een woest
kolkende zee, het leek of die dan een eigen wil had.</p>
<p class="western3" xml:lang="nl-NL">Grenen woonde
ongeveer drie kilometer bij hem vandaan en hij schatte dat hij met
de rugwind ongeveer een half uurtje over de wandeling zou doen. Hij
hoopte dat de wind was gaan liggen als hij huiswaarts keerde. Het
zou niet meevallen om tegen deze storm op te boksen.</p>
<p class="western3" xml:lang="nl-NL">Uit voorzorg
had hij een mes in de zak van zijn regenjack gedaan. Je wist maar
nooit. Toen schoot hem te binnen dat Grenen misschien wel helemaal
niet thuis was en dat hij met een stel vrienden zat te pimpelen in
het restaurant om zijn vrouw gezelschap te houden, die de drankjes
serveerde. Grenen hield de administratie bij en dat deed je
doorgaans niet ’s avonds.</p>
<p class="western3" xml:lang="nl-NL">Ach hemel, ik
loop dit eind toch niet voor niks, hè? verzuchtte hij inwendig. De
heenreis was wel prettig maar de terugreis zou een beproeving zijn
met dit weer. Toen voelde hij een paar regendruppels in zijn nek.
Elke keer als er regen bij zijn kraag inliep, associeerde hij dat
met de dag waarop hij uit de gevangenis was ontslagen. Noodweer was
het toen geweest en de sneeuw was geniepig in zijn kraag gevallen
waar het in zijn nek gesmolten was.</p>
<p class="western3" xml:lang="nl-NL">Toen Mark de
trap op ging die naar de rotsachtige grond voerde waar Grenens huis
moest staan, zag hij vaalgeel licht tussen de bomen en struiken.
Grenen had gezegd dat hij het eerste huis bewoonde vanaf het strand
gezien. Dan moest het licht bij hem vandaan komen. Door de loeiende
storm hoefde hij het huis niet voorzichtig te benaderen, geen mens
zou hem horen. Net als de meeste huizen had Grenens huis ook een
veranda. De huizen bij het strand hadden geen hoge puntdaken. Hier
stonden huizen in allerlei soorten, maten en kleuren. Strandhuisjes
werden ze genoemd. Of het nu om een klein hutje of een kapitale
villa ging, het bleven strandhuisjes.</p>
<p class="western3" xml:lang="nl-NL">Mark liep de
treden naar de veranda op en schrok zich wild toen de planken onder
zijn voeten onrustbarend hard kraakten. Hij bleef een poosje
doodstil staan, waarbij hij zijn adem inhield alsof die het
gedonder van de storm kon overstemmen. Toen er niemand op het
gekraak reageerde blies hij een lange ademstoot uit. ‘Je bent toe
aan een nieuwe vloer, Wim,’ mompelde hij. Aan de kant waar Mark
stond waren de luiken neergelaten. De veranda liep gedeeltelijk om
het huis heen en Mark ging voetje voor voetje verder, doodsbenauwd
dat een krakende plank zijn aanwezigheid zou verraden. Maar ja, wat
dan nog? Hij kon gewoon zeggen dat hij op bezoek kwam. Waarom hij
dan niet de gewone weg naar de voordeur had genomen? Daar moest hij
nog even over nadenken. Voorzichtig gluurde hij door het zijraam
naar binnen. Daar hing zijn ex-collega meer dan hij zat op een
blauwe gestoffeerde bank. Zijn blote voeten rustten op een ronde
salontafel. Rita zat naast hem en had haar voeten naast zich
getrokken. Ineens voelde Mark zijn hals nat worden. Hij keek naar
boven en vermoedde dat er een lek in de goot zat waardoor het water
vrijelijk weg kon stromen. Je bent niet echt een klusjesman, Wim,
dacht hij.</p>
<p class="western3" xml:lang="nl-NL">Beiden keken
geconcentreerd naar het televisiescherm. Ze hadden elk een mega
glas bier voor zich staan. Wim stak een hand in de lucht en
juichte. De as van zijn sigaret viel op zijn broek maar hij merkte
het niet. Mark schoof wat dichter naar het raam om te zien waar ze
zo gespannen naar zaten te kijken. Er was een sportwedstrijd
gaande. Elk team bestond uit twaalf spelers, telde Mark. Het team
dat van links naar rechts speelde droeg groene kleding, het andere
team was in het rood gestoken. Mark volgde het spel een poosje en
dacht dat het een mix was van handbal, voetbal en rugby. Er werd
gegooid, getrapt, geduwd, vastgehouden en gestompt. O, stompen
mocht niet. Vrije bal voor de tegenpartij. Iemand werd hard tegen
de grond gekwakt. Mark verwachtte dat de scheidsrechter ging
fluiten, maar het spel ging door. Toen Wim overeind sprong deed
Mark geschrokken een paar passen opzij, met als gevolg dat hij weer
onder de lekkende goot kwam te staan. Hij vloekte zacht, deed zijn
capuchon op en kroop weer naar voren. Aan weerskanten van het
speelveld dat de afmetingen van een voetbalveld leek te hebben,
maar dan wel in een ovale vorm, stond een doel van ongeveer vier
bij drie meter opgesteld met daarachter nog een ruimte van een
meter of drie. Kennelijk mocht er ook achter het doel langs
gespeeld worden.</p>
<p class="western3" xml:lang="nl-NL">Het deed hem
denken aan de tijd toen hij nog bij de F-pupillen voetbalde. Het
was goed voor kleine kinderen om op een klein doel te schieten.
Mark had liever op een groot doel geschoten. Veel meer kans op
doelpunten. Dat was juist belangrijk voor de kleintjes. Er werd
iemand in een rood shirt het doel ingeduwd. Dat mocht niet. Vrije
trap de andere kant op. De scheidsrechter die in modieus geel was
gekleed, maakte met een handgebaar duidelijk dat de bal erin moest.
Een volkomen overbodig gebaar. Mark liet zich zo door het spel
meeslepen dat hij pas merkte dat hij niet meer alleen was toen hij
een harde klap tegen zijn hoofd kreeg. Hij gaf een brul en viel op
de grond. Zijn ervaring als politieman had hem geleerd om geen
moment te aarzelen en zijn belager gelijk vast te grijpen. Toen de
man weer op hem afvloog, hief Mark een vuist en gaf hem een harde
stomp op zijn kin. De man wankelde en viel achterover, waarna Mark
zich direct op hem stortte. Maar zijn tegenstander was snel en
sterk en kon zich onder zijn gewicht wegdraaien. Beiden lagen op de
grond en rolden over de krakende planken van de veranda. Mark kreeg
een beste tik op zijn lip en proefde bloed. Wild sloeg en trapte
hij om zich heen waardoor de man achteruitvloog en Mark de kans
kreeg om overeind te krabbelen. Maar zijn aanvaller stond ook
alweer. Ze grepen elkaar beet en opeens floepte er licht aan. Een
vrouw riep met schelle stem: ‘Wat is hier in hemelsnaam aan de
hand?’</p>
<p class="western3" xml:lang="nl-NL">De mannen
lieten elkaar los en keken elkaar toen verbluft aan.</p>
<p class="western2" xml:lang="nl-NL">‘<span class="c1">Potverdorie Mark, idioot die je bent,’ schold Wim terwijl hij
over zijn pijnlijke kin wreef. ‘Had je me niet even duidelijk
kunnen maken dat jij het was?’</span></p>
<p class="western2" xml:lang="nl-NL">‘<span class="c1">Geen tijd voor gekregen,’ hijgde Mark. Toen strompelde hij
naar Rita en gaf haar een hand. ‘Hallo Rita, leuk je weer eens te
zien.’</span></p>
<p class="western2" xml:lang="nl-NL">‘<span class="c1">Jij bent knettergek,’ zei ze, ‘en die man van mij ook. Gaan
jullie hier nota bene doodleuk een robbertje vechten. En het stormt
ook nog heel erg.’ Ze zei het op een toon of vechten in de storm
een heel erge misdaad was.</span></p>
<p class="western2" xml:lang="nl-NL">‘<span class="c1">Gezellig dat je langskomt,’ grijnsde Wim. ‘Een beetje
onverwacht, maar desalniettemin hartelijk welkom. Kom mee naar
binnen, dan kunnen we onze aparte communicatie daar
voortzetten.’</span></p>
<p class="western2" xml:lang="nl-NL">‘<span class="c1">Stelletje stomme kerels,’ schold Rita kwaad.</span></p>
<p class="western3" xml:lang="nl-NL">Met één hand
steunend op de muur van het huis, schuifelde Mark naar de voordeur.
Wim liep nog langzamer maar had geen steun nodig.</p>
<p class="western3" xml:lang="nl-NL">Dankbaar lieten
de mannen zich op een bank vallen. Rita was de kamer uitgegaan en
kwam even later met een verbandtrommel terug. ‘Ik ben niet van plan
jullie te verbinden. Mannen die zo goed kunnen vechten, kunnen vast
ook wel hun gezicht bepleisteren.’ Ze klonk nog steeds nijdig.</p>
<p class="western3" xml:lang="nl-NL">Wim en Mark
zaten schuldbewust en wat onnozel naar elkaar te lachen.</p>
<p class="western2" xml:lang="nl-NL">‘<span class="c1">Ik heb geen pleisters nodig,’ zei Wim.</span></p>
<p class="western2" xml:lang="nl-NL">‘<span class="c1">O nee?’ zei Rita. ‘Kijk dan maar eens in de spiegel. En snel
graag, anders komt de bank onder het bloed te zitten. Dat geldt ook
voor jou, Mark.’ Ze keek hem met een priemende blik aan. De mannen
stonden moeizaam op en verdwenen met de verbandtrommel in de
badkamer. Toen ze terugkwamen had Rita een groot glas bier voor
Mark neergezet en de glazen van haar en Wim weer gevuld.</span></p>
<p class="western2" xml:lang="nl-NL">‘<span class="c1">Jullie zien er niet uit,’ zei ze hoofdschuddend. ‘Ik hoop dat
jullie wel enige voldoening aan die bokspartij hebben beleefd, want
anders is het zonde van die blauwe plekken en wonden.’</span></p>
<p class="western2" xml:lang="nl-NL">‘<span class="c1">Het was vooral een pijnlijke ontmoeting,’ zei Mark. ‘De
vuisten van Wim leken wel blokken beton.’ Hij wilde lachen, maar
dat lukte maar half. Zijn bovenlip was gezwollen en stond in brand.
‘Ik heb dorst gekregen van die inspanning,’ zei hij terwijl hij het
glas aan zijn mond zette.</span></p>
<p class="western2" xml:lang="nl-NL">‘<span class="c1">Ik ook,’ zei Wim. ‘Proost Mark, op onze hernieuwde
kennismaking.’</span></p>
<p class="western3" xml:lang="nl-NL">Mark dronk
gulzig maar toch voorzichtig van het bier. Hij kon zijn mond maar
een heel klein eindje open krijgen. ‘Hoe wist je dat ik buiten
stond?’ vroeg hij toen.</p>
<p class="western2" xml:lang="nl-NL">‘<span class="c1">Ik wist natuurlijk niet dat jij het was, maar wel dat er iets
of iemand was. De alarmbel ging voor de tweede keer
over.’</span></p>
<p class="western2" xml:lang="nl-NL">‘<span class="c1">Heb je een alarmbel bij het raam?’</span></p>
<p class="western2" xml:lang="nl-NL">‘<span class="c1">Ja, en ook bij de voordeur en achterdeur. Het is een
waarschuwingsbelletje dat je buiten niet kunt horen. De eerste keer
reageerde ik er niet op omdat ik dacht dat er misschien een roato
of ander dier liep. De tweede keer dacht ik dat ik voor de
zekerheid toch maar een kijkje moest nemen. Waarom stond je daar
eigenlijk?’</span></p>
<p class="western2" xml:lang="nl-NL">‘<span class="c1">Ik wilde zeker weten of je thuis was en aangezien er aan de
voorkant luiken voor de ramen zaten, ben ik om het huis
heengelopen. Ik zag dat jullie naar een sportprogramma op tv keken
en automatisch keek ik mee.’</span></p>
<p class="western2" xml:lang="nl-NL">‘<span class="c1">Je rechteroog trekt helemaal dicht,’ zei Rita tegen hem. ‘Hoe
voel je je?’</span></p>
<p class="western2" xml:lang="nl-NL">‘<span class="c1">Belabberd.’</span></p>
<p class="western3" xml:lang="nl-NL">Ze vroeg niet
hoe Wim zich voelde. Mark nam aan dat ze Wim de vechtpartij meer
kwalijk nam dan hem. Eigenlijk ten onrechte, vond hij. Tenslotte
keek Wim alleen maar of buiten alles veilig was terwijl hij voor
gluurder speelde.</p>
<p class="western3" xml:lang="nl-NL">Toen Rita naar
de keuken was gegaan om wat hapjes klaar te maken, vroeg Wim:
‘Welke leuke dingen heb je al in de Hoofdstraat bezocht?’</p>
<p class="western2" xml:lang="nl-NL">‘<span class="c1">Ik ben niet zo verzot op de Hoofdstraat. Als ik die kan mijden
doe ik dat. Het is er altijd ontiegelijk druk en ik hou niet van
drukte.’</span></p>
<p class="western2" xml:lang="nl-NL">‘<span class="c1">Jammer. Ik was graag een keer met je gaan stappen en had je
kennis willen laten maken met de aardse genoegens die hier volop
aanwezig zijn. Ook Baloreasieten houden van aards vertier,’
glimlachte hij. Zijn mond trok scheef en zijn ogen leken ijskleurig
te worden. Mark knipperde een paar keer met zijn ogen maar de kleur
in Wims ogen bleef vreemd. Even verbeeldde hij zich dat hij een
sluwe grijns op zijn gezicht zag. Hij veronderstelde dat hij niet
scherp meer zag omdat zijn oog dicht zat. Toen vroeg hij: ‘Heb jij
hier weleens naakte mannen gezien?’</span></p>
<p class="western3" xml:lang="nl-NL">Wim schoot in
de lach. ‘Jazeker. Ik weet wat je bedoelt. Ik zag een paar kerels
op het strand die zich omkleedden en begreep dat ik dat beter niet
kon doen. Het is geen gezicht, hè?’</p>
<p class="western2" xml:lang="nl-NL">‘<span class="c1">Och, dat weet ik niet. Als je van kerstversiering houdt
misschien wel.’</span></p>
<p class="western3" xml:lang="nl-NL">Wim schakelde
snel over toen Rita met een schaal vol lekkers de kamer binnenkwam.
‘Hoe bevalt het je eigenlijk in Silterstad?’</p>
<p class="western2" xml:lang="nl-NL">‘<span class="c1">Wel goed, eigenlijk.’ Gelijk voelde hij aan zijn lip of die
niet opengescheurd was. Dat bleek gelukkig niet het geval. ‘Ik ben
op zoek naar een baan maar doe dat eerlijk gezegd niet al te
fanatiek. Af en toe verdien ik wat geld met klusjes hier en
daar.’</span></p>
<p class="western2" xml:lang="nl-NL">‘<span class="c1">Je kunt altijd nog bij ons in de keuken komen werken, Mark,’
mengde Rita zich in het gesprek. ‘Niemand schijnt van afwassen te
houden.’</span></p>
<p class="western2" xml:lang="nl-NL">‘<span class="c1">Ik dus ook niet.’</span></p>
<p class="western3" xml:lang="nl-NL">Hij was wel
nieuwsgierig waarvan Wim het huis en restaurant had betaald, maar
als hij dat vroeg, zouden ze hem ook vragen hoe hij aan geld kwam.
Ze moesten ook wel snappen dat je niet kon leven van een tijdelijk
klusje.</p>
<p class="western2" xml:lang="nl-NL">‘<span class="c1">Jij bent intussen net zo lelijk als Mark geworden,’ zei Rita
opeens tegen Wim.</span></p>
<p class="western3" xml:lang="nl-NL">Wim knipoogde
naar Mark. ‘Mijn lieve Rita is altijd zeer royaal met
complimentjes. Dat is een van haar charmes.’</p>
<p class="western3" xml:lang="nl-NL">Rita stak haar
tong uit naar Wim.</p>
<p class="western2" xml:lang="nl-NL">‘<span class="c1">Wat ik jullie vragen wilde…,’ begon Mark.</span></p>
<p class="western2" xml:lang="nl-NL">‘<span class="c1">Ja?’ Rita keek hem met opgetrokken wenkbrauwen aan.</span></p>
<p class="western2" xml:lang="nl-NL">‘<span class="c1">Heel veel mensen hier hebben grote rode vlekken in hun gezicht
en iedereen heeft kleine oren en benen vol haren. Ik heb de mensen
er niet naar willen vragen omdat ik bang was dat ik ze misschien
beledigde.’</span></p>
<p class="western2" xml:lang="nl-NL">‘<span class="c1">Iedereen heeft rode vlekken,’ antwoordde Rita. ‘Als je ze niet
ziet, dan zitten ze op de armen, benen, billen, rug of borst. Het
is een kenmerk van de Baloreasieten, net als die kleine oortjes. En
wat die behaarde benen betreft, dat is bij iedereen nogal ongelijk.
Er zijn ook mensen die zo’n dikke laag haar op hun armen hebben
waardoor je geen arm meer ziet. Het heeft niets met ziekte of een
afwijking te maken. Zo zien de mensen er hier gewoon uit. Het valt
mij helemaal niet meer op.’</span></p>
<p class="western3" xml:lang="nl-NL">Mark
knikte.</p>
<p class="western2" xml:lang="nl-NL">‘<span class="c1">We kunnen wel een keer samen gaan duiken,’opperde Wim
opeens.</span></p>
<p class="western2" xml:lang="nl-NL">‘<span class="c1">Ja, dat kunnen we doen. Als je me belooft dat je me niet onder
water aanvalt.’</span></p>
<p class="western2" xml:lang="nl-NL">‘<span class="c1">Beloven doe ik niets.’ Wim trok een scheve mond. Ook hem ging
het lachen moeilijk af. Gelijk spraken ze een dag af.</span></p>
<p class="western3" xml:lang="nl-NL">Nadat Mark Wim
had gevraagd of die de spelregels van het spel dat hij van buiten
had gadegeslagen en dat Mejonok scheen te heten wilde uitleggen,
volgden ze de wedstrijd verder met spanning.</p>
<p class="western3" xml:lang="nl-NL">Toen Mark
aankondigde dat het tijd werd om afscheid te nemen stond Rita erop
om hem met de auto naar huis te brengen, maar dat weigerde hij
hardnekkig. Hij wilde onder geen beding dat Wim wist waar hij
woonde. Hij bleef voorzichtig, ook al was behalve de vechtpartij,
de avond verder in harmonie en gezelligheid verlopen. Hij had Rita
en Wim ook niet voor een tegenbezoek uitgenodigd.</p>
<p class="western3" xml:lang="nl-NL">Van de harde
storm was een zacht briesje overgebleven dat zijn gezwollen gezicht
aangenaam verkoelde. Omdat hij zich ellendig voelde ging hij niet
via de promenade terug, maar via de Hoofdstraat. Dat betekende een
kilometer minder lopen. Toen Wim hem had gevraagd waar hij woonde,
had hij gezegd dat hij een huis in het centrum had gevonden, niet
ver bij de zee vandaan. In feite woonde hij net zo dicht bij de zee
als Wim. Daarna was hij vlug over iets anders begonnen. Hij
overdacht dat het misschien wel een goed idee was om een keer samen
met Grenen te duiken. Dan zou hij hem letterlijk met het mes op de
keel kunnen dwingen de waarheid te zeggen. Hoewel de kans
natuurlijk groot was dat hij zonder omwegen toegaf dat hij de dader
was uit vrees voor het dreigende mes en dat was geen bewijs. Een
verklaring onder bedreiging van een mes eruit persen had geen
enkele waarde. Wat was dan de juiste manier om erachter te komen?
Hij zou het aan Rita kunnen vragen, maar hij wist bijna zeker dat
Grenen haar niets over het incident had verteld.</p>
<p class="western3" xml:lang="nl-NL">Naarmate hij
dichter bij het centrum kwam, werd het drukker op straat. Het was
gaan motregenen, maar dat weerhield de mensen er niet van om uit te
gaan. Overal op de glimmende straten liepen luidruchtige groepjes
die van kroeg naar kroeg gingen om met veel gelach en herrie hun
geld erdoor te jagen. Op de hoek van de Hoofdstraat stonden vier
vrouwen die door hun uitdagende kleding duidelijk lieten merken
welk beroep ze uitoefenden. Toen Mark ze naderde draaide een dikke
vrouw met knalrood haar en zwaar behaarde bruine armen zich naar
hem om en gaf hem een vette knipoog terwijl ze hem met een
hoofdgebaar wenkte. ‘Bij mij is voor weinig geld veel te halen,
meneer.’ De andere vrouwen giechelden en slaakten overdreven
kreetjes. Het maakte de vrouwen niet uit dat hij een gehavend
gezicht had, ze hadden alleen maar belangstelling voor de inhoud
van zijn portemonnee. Toen ze alle vier op hem afkwamen, stapte
Mark opzij en liep met een grote boog om hen heen terwijl hij riep
dat hij geen cent op zak had. Door die opmerking verloren de
vrouwen hun interesse in hem en slenterden ze weer terug naar de
straathoek. Hoererij op straat mocht niet van de Baloreasaanse
politie, maar niemand maakte zich er druk om. Even later kwam er
een vies mannetje, gekleed in iets dat op een bruine aardappelzak
leek, naar hem toe om hem een folder te overhandigen. Zijn gezicht
leek op een afdruk van de Alpen, in het midden gedeeld door een
pinnige uilenneus. De stank die de man verspreidde was niet te
harden. Mark deinsde vol afschuw een paar meter achteruit. Daarop
deed de man weer een paar stappen naar hem toe. ‘Mooie show,
meneer, en niet duur.’ De man lachte waardoor Mark het onsmakelijke
genoegen had zijn bruine voortanden te bewonderen. Hij walgde van
die kerel. ‘Sodemieter op, anders zal ik je een beste dreun tussen
je ogen geven.’ Hij keek zo kwaad als hij kon met één dichtgeslagen
oog. ‘Zie je dit oog?’ ging hij verder terwijl hij er met een
vinger naar wees, maar er wel voor zorgde dat hij de gekwetste plek
niet aanraakte, ‘dit komt van een vechtpartij van zo-even, maar die
andere vent heeft helemaal geen ogen meer. Dus…?’</p>
<p class="western3" xml:lang="nl-NL">Het smerige
mannetje draaide zich om en liep zo snel mogelijk weg op zijn
kromme beentjes.</p>
<p class="western3" xml:lang="nl-NL">Maar goed dat
hij niet met me op de vuist ging, dacht Mark, want in deze toestand
was ik waarschijnlijk niet eens meer in staat geweest om hem te
aaien. Hij keek de straat verder in, waar het ondanks dit
nachtelijke uur, nog ontzettend druk was. Van het mannetje was geen
spoor meer te bekennen. Om de haverklap moest Mark een paar passen
opzij doen om rondzwalkend uitgaanspubliek te ontlopen. Vreemd
toch, dacht hij, dat mensen ernaar verlangden om zich aan de
laagste uitspattingen over te geven.</p>
<p class="western3" xml:lang="nl-NL">Even later kwam
er een jochie van een jaar of tien in sjofele kleding naar hem toe
en vroeg of hij een mooie bloem voor zijn geliefde wilde kopen.
Mark herkende de bloemen van het papaverland. ‘Ik heb geen
geliefde, knul.’</p>
<p class="western2" xml:lang="nl-NL">‘<span class="c1">O.’ Zijn gezicht betrok of hij dat heel zielig voor Mark vond.
‘Jammer, meneer.’</span></p>
<p class="western2" xml:lang="nl-NL">‘<span class="c1">Ja.’ Mark streelde hem over zijn bol en zei: ‘Weet je wat? Ik
koop ze allemaal en zet ze thuis in een vaas. En dan ga jij direct
naar bed. Het is al veel te laat voor je.’ Hij viste wat saties uit
zijn broekzak en gaf die aan de jongen. Het joch glunderde bij het
zien van zoveel muntstukken.</span></p>
<p class="western2" xml:lang="nl-NL">‘<span class="c1">Dank u wel, meneer.’ Weg was hij. Mark keek hem even na en zag
dat hij steeds harder begon te hollen. Kennelijk had hij hem de
avond van zijn leven bezorgd. Het gaf hem een voldaan
gevoel.</span></p>
<p class="western3" xml:lang="nl-NL">Hij liep de
straat uit, sloeg twee keer linksaf, toen rechtsaf en kwam op de
dalende weg die naar zijn huisje leidde. Hij bleef even staan om
van het schitterende panorama te genieten dat de haven bood.
Lichtjes twinkelden en bewogen zacht in de wind. In de verte voeren
boten die vermoedelijk nog naar de haven gingen om aan te leggen.
Hij schrok toen twee roato’s dichterbij slopen. Een donkere en een
lichte. Ook al heetten ze dan vriendelijke dieren te zijn, Mark
moest niets van ze hebben. Ze hadden de felle loerende ogen van een
kat en ook een kat was onberekenbaar. Hij hield zijn adem in en
bleef doodstil staan toen ze bij zijn kruis begonnen te snuffelen,
omdat hij bang was dat de beesten bij de geringste beweging van hem
zouden toehappen. Toen gingen ze als op commando een eindje bij hem
vandaan staan terwijl ze hem nieuwsgierig en onderzoekend opnamen.
O hemel, dacht Mark paniekerig, ze ruiken en zien mijn bebloede
gezicht. De beesten vonden hem blijkbaar niet meer interessant,
want ze sukkelden rustig verder.</p>
<p class="western3" xml:lang="nl-NL">23</p>
<p class="western2" xml:lang="nl-NL"><a id="h23"></a> ‘<span class="c1">Wat heb jij in vredesnaam
uitgevreten?’ vroeg Winner stomverbaasd toen hij het kantoor
binnenkwam en het gehavende gezicht van Mark zag.</span></p>
<p class="western2" xml:lang="nl-NL">‘<span class="c1">Ik ben gevallen.’</span></p>
<p class="western2" xml:lang="nl-NL">‘<span class="c1">Ja, en mijn oma bevalt morgen van een drieling. Vertel op wat
er gebeurd is.’</span></p>
<p class="western3" xml:lang="nl-NL">Mark wilde
Winner wel het hele verhaal vertellen, maar hij wist vrijwel zeker
dat de politie in Baloreas geen ex-bajesklanten in dienst wilde
hebben, net zo min als in Nederland. Dus moest hij hem wat op de
mouw spelden als hij zijn baantje wilde houden.</p>
<p class="western2" xml:lang="nl-NL">‘<span class="c1">Tja, ik ben een beetje aan het vechten geweest om mijn
conditie te testen.’</span></p>
<p class="western3" xml:lang="nl-NL">Winner kwam
naar hem toe, ging op de hoek van zijn bureau zitten en trok zijn
broekspijp wat omhoog waardoor een weelderige donkere haardos
zichtbaar werd. ‘Eén leugen is al te veel, laat staan twee. En nu
graag de waarheid.’ Hij prikte met een vinger in Marks borst.</p>
<p class="western2" xml:lang="nl-NL">‘<span class="c1">Het lijkt erger dan het is,’ begon Mark, ‘maar…’</span></p>
<p class="western2" xml:lang="nl-NL">‘<span class="c1">Oh het is erger dan het lijkt,’ onderbrak Winner
hem.</span></p>
<p class="western2" xml:lang="nl-NL">‘<span class="c1">Het is maar hoe je het bekijkt, Winner. Ik verveelde me
gisteravond en besloot om wat gezelligheid in een café te
zoeken.’</span></p>
<p class="western2" xml:lang="nl-NL">‘<span class="c1">Welk café?’</span></p>
<p class="western2" xml:lang="nl-NL">‘<span class="c1">Laat me even uitpraten. Zoals ik dus al zei, ben ik naar een
café geweest. Een café in de Stangellusstraat, dat is een
zijstraat…’</span></p>
<p class="western2" xml:lang="nl-NL">‘<span class="c1">Jaja, ga door.’</span></p>
<p class="western2" xml:lang="nl-NL">‘<span class="c1">Oké. Ik zit daar rustig op een kruk een biertje te drinken,
begint er ineens een vent aan mijn shirt te trekken die zegt dat ik
op zijn kruk zit. Ik mocht wel blijven zitten maar dan moest ik
voor hem en zijn vriend de verteringen betalen. Je kent me goed
genoeg om te weten dat ik me niet laat intimideren, noch chanteren.
Ik laat me van de kruk glijden en zeg zo dreigend mogelijk of hij
dat nog een keer wil herhalen. Jawel, zei die vent en gaf me gelijk
een stomp in mijn maag. Ik reageerde subiet en deelde een linkse
directe uit. Mijn rechtse directe is beter, maar daarvoor stond ik
in een ongunstige positie.’</span></p>
<p class="western3" xml:lang="nl-NL">Winner sloeg
zijn ogen ten hemel en vroeg of Mark wat tempo kon maken met zijn
uitleg.</p>
<p class="western2" xml:lang="nl-NL">‘<span class="c1">In ieder geval bemoeide het vriendje zich er ook mee en toen
moest ik twee knapen van m’n lijf zien te houden. Het is niet
helemaal gelukt, zoals je ziet. Zo gauw ik de kans kreeg ben ik er
als een haas vandoor gegaan. Die kerels vlogen me achterna maar
omdat ik zo razendsnel ben, konden ze me niet inhalen. Een tijd
later ben ik naar dat café teruggegaan en heb alsnog keurig mijn
rekening betaald. De barkeeper herkende mij niet eens
meer.’</span></p>
<p class="western2" xml:lang="nl-NL">‘<span class="c1">Dat is het werk van de Skoters geweest,’ zei Winner vol
overtuiging.</span></p>
<p class="western2" xml:lang="nl-NL">‘<span class="c1">Hoe weet je dat?’</span></p>
<p class="western2" xml:lang="nl-NL">‘<span class="c1">Als er stront aan de knikker is, zijn er altijd Skoters bij
betrokken. Heb je die uitzending gisteravond niet op de televisie
gezien?’</span></p>
<p class="western2" xml:lang="nl-NL">‘<span class="c1">Nee, sorry. Ik heb naar Mejonok gekeken.’ Dat was in ieder
geval niet gelogen.</span></p>
<p class="western2" xml:lang="nl-NL">‘<span class="c1">De Kelliggers hebben gewonnen, hè?’</span></p>
<p class="western2" xml:lang="nl-NL">‘<span class="c1">Eh, ja.’</span></p>
<p class="western2" xml:lang="nl-NL">‘<span class="c1">Je hebt de uitzending van de demonstratie dus niet
gezien?’</span></p>
<p class="western2" xml:lang="nl-NL">‘<span class="c1">Nee, ik ben na de wedstrijd naar het…’</span></p>
<p class="western2" xml:lang="nl-NL">‘<span class="c1">Jammer dat je het niet gezien hebt.’</span></p>
<p class="western2" xml:lang="nl-NL">‘<span class="c1">Het spijt mij ook. Waar ging het over?’</span></p>
<p class="western2" xml:lang="nl-NL">‘<span class="c1">De Skoters hebben ervoor gezorgd dat het hele Picusplein vol
mensen stond. Hoe ze dat voor elkaar hebben gekregen is me een
raadsel. Normaal hoor je altijd wel geruchten in de wandelgangen,
maar hiervan was ik niet op de hoogte. Wat ze willen vroeg je?
Rotzooi trappen. Ze willen dat de mensen die in de sloppenwijken
wonen een fatsoenlijk huis krijgen.’</span></p>
<p class="western3" xml:lang="nl-NL">Het leek Mark
een heel normaal verlangen.</p>
<p class="western2" xml:lang="nl-NL">‘<span class="c1">Ze willen ook dat de bussen frequenter rijden zodat die niet
meer uitpuilen.’</span></p>
<p class="western3" xml:lang="nl-NL">Ook dat vond
Mark een redelijke wens.</p>
<p class="western2" xml:lang="nl-NL">‘<span class="c1">Verder willen ze dat de cafés de hele nacht open blijven. Nou,
je begrijpt wel wie de rommel dan op mag ruimen.’</span></p>
<p class="western2" xml:lang="nl-NL">‘<span class="c1">Maar zoveel gebeurt er toch niet in de kroegen?’ zei
Mark.</span></p>
<p class="western2" xml:lang="nl-NL">‘<span class="c1">Kijk eens naar je gezicht. Je hebt er net een staaltje van
meegemaakt.’</span></p>
<p class="western3" xml:lang="nl-NL">Oei, daar had
Winner een punt. Mark kon niet zeggen dat hij het hele verhaal uit
zijn duim had gezogen. Daarom knikte hij maar begrijpend.</p>
<p class="western2" xml:lang="nl-NL">‘<span class="c1">Winner, kun je mij eens duidelijk maken wat het verschil is
tussen de Skoters en de Markers? Eerlijk gezegd begrijp ik er nog
steeds niet veel van.’</span></p>
<p class="western2" xml:lang="nl-NL">‘<span class="c1">Het grootste verschil is dat de Skoters de boel in het honderd
willen laten lopen en dat de Markers dat proberen te
voorkomen.’</span></p>
<p class="western2" xml:lang="nl-NL">‘<span class="c1">Kun je dat met bewijzen staven?’</span></p>
<p class="western2" xml:lang="nl-NL">‘<span class="c1">Ik heb je net een paar voorbeelden gegeven.’</span></p>
<p class="western2" xml:lang="nl-NL">‘<span class="c1">Jawel, maar ik zou meer voorbeelden willen horen om een wat
beter inzicht te krijgen.’</span></p>
<p class="western2" xml:lang="nl-NL">‘<span class="c1">Er zijn teveel voorbeelden om op te noemen.’ Winner noemde er
niet meer en zei dat hij aan het werk ging.</span></p>
<p class="western2" xml:lang="nl-NL">‘<span class="c1">Winner?’ zei Mark nadat hij een half uur in een dossier had
zitten lezen.</span></p>
<p class="western2" xml:lang="nl-NL">‘<span class="c1">Hm?’ Winner keek niet van zijn papieren op.</span></p>
<p class="western2" xml:lang="nl-NL">‘<span class="c1">Waar ik me de hele tijd al over verbaasd heb, is dat ik
Plegers hier hooguit tien keer heb gezien en dan ook nog slechts
een paar minuten. Wat doet hij eigenlijk?’</span></p>
<p class="western3" xml:lang="nl-NL">Winner legde
zijn pen neer en keek Mark strak aan. ‘Plegers is een persistent en
recalcitrant mannetje dat ervoor zorgt dat de mensen de wetten
naleven.’</p>
<p class="western2" xml:lang="nl-NL">‘<span class="c1">Is een recalcitrant karakter geen verkeerde eigenschap voor
een politieman?’</span></p>
<p class="western2" xml:lang="nl-NL">‘<span class="c1">In zijn geval niet.’ Winner las verder.</span></p>
<p class="western3" xml:lang="nl-NL">Mark vroeg zich
af waarom Winner allemaal van die nietszeggende antwoorden gaf. Hij
had wel kunnen vragen welke wetten de mensen specifiek moesten
naleven, maar hij wist bij voorbaat al dat hij weer een ontwijkend
antwoord zou krijgen. Hij had het gevoel dat er dingen op Baloreas
gebeurden waar hij zich beter niet in kon verdiepen. Het zal wel om
geld en macht gaan. Geld en macht waren de grote boosdoeners in de
hele wereld. Hier zou het wel niet anders zijn. Voor zover hij het
kon inschatten hoorden de Skoters bij een organisatie die het voor
de minderbedeelden opnam en de Markers bij een partij die het goed
voor had met de welgestelden. Maar die gedachte durfde hij niet
hardop uit te spreken. Winner had gezegd dat er op Baloreas niet
aan politiek werd gedaan, maar Mark had het gevoel dat ze niet
anders deden. Zuchtend pakte hij het dossier weer op.</p>
<p class="western2" xml:lang="nl-NL">‘<span class="c1">O, voordat ik het vergeet,’ zei Winner even later, ‘mijn vrouw
nodigt je uit voor een tuinfeest bij ons thuis.’</span></p>
<p class="western2" xml:lang="nl-NL">‘<span class="c1">Jouw vrouw?’ lachte Mark. ‘Jij niet?’</span></p>
<p class="western2" xml:lang="nl-NL">‘<span class="c1">Nee. Ik hou me nooit met genodigden bezig. Dat is de afdeling
van mijn vrouw.’</span></p>
<p class="western2" xml:lang="nl-NL">‘<span class="c1">Nou, in ieder geval hoef ik jou dan niet voor de uitnodiging
te bedanken. Zeg dan maar tegen je vrouw dat ik haar uitnodiging
graag aanneem. Moet ik ook iets meenemen?’</span></p>
<p class="western2" xml:lang="nl-NL">‘<span class="c1">Uiteraard.’</span></p>
<p class="western2" xml:lang="nl-NL">‘<span class="c1">Zoals?’</span></p>
<p class="western2" xml:lang="nl-NL">‘<span class="c1">Geelvlegels bijvoorbeeld.’</span></p>
<p class="western2" xml:lang="nl-NL">‘<span class="c1">Bekijk het even. Daar ga je zelf maar naar op
zoek.’</span></p>
<p class="western2" xml:lang="nl-NL">‘<span class="c1">Dan moet je zelf iets bedenken.’</span></p>
<p class="western2" xml:lang="nl-NL">‘<span class="c1">Winner, kom op. Ik heb geen idee wat hier gebruikelijk
is.’</span></p>
<p class="western2" xml:lang="nl-NL">‘<span class="c1">Verras ons.’</span></p>
<p class="western3" xml:lang="nl-NL">24</p>
<p class="western2" xml:lang="nl-NL"><a id="h24"></a> <span class="c1">Op blote voeten en slechts gekleed
in zijn onderbroek tuurde Mark in de koelkast. Hij had zin in een
uitsmijter maar was bang dat hij geen eieren meer had. Tot zijn
verrassing zag hij nog drie in het zijvakje liggen.</span></p>
<p class="western3" xml:lang="nl-NL">Met zijn brood
waarop drie gebakken eieren en vier plakken vlees lagen, ging hij
in de schommelstoel zitten. Er was geen ham verkrijgbaar op de
planeet maar wel vlees dat er dicht bij in de buurt kwam. De eieren
kwamen ook niet van kippen maar van regters, dieren die niet op
kippen leken maar meer op grote grijze duiven. Ze waren dik en
konden niet vliegen. Ook het gevederte leek op dat van duiven. Hun
eieren waren wat zoetig. Met smaak zette hij zijn tanden in het
ontbijt. Op Baloreas was geen gesneden brood verkrijgbaar, wat hij
een voordeel vond. Nu kon hij de plakken net zo dik maken als hij
zelf wilde. En dik waren ze.</p>
<p class="western3" xml:lang="nl-NL">De ochtendzon
was nog niet zolang op waardoor hij voorlopig nog schaduw had van
de alisters in zijn tuin. Hij voelde zich opgewekt en vrij. Vooral
vrij van de vrouw met wie hij ongewild nog lang een emotionele band
had gevoeld. Hij dacht nog maar zelden aan haar. Aan wie hij wel
veel dacht, waren Elja en haar dochter. Beiden hadden een warm
plaatsje in zijn hart veroverd. Ooit hoopte hij ze terug te zien.
Maar de enige manier waarop dat mogelijk was, was door zelf een
ruimteschip te gaan bouwen en daar zou het nooit van komen.</p>
<p class="western3" xml:lang="nl-NL">Toen hij zijn
dikbelegde boterham ophad, liep hij langs de alisters over de
rotsachtige grond die pijn aan zijn voeten deed. Toch liep hij door
tot het einde van zijn vijftien meter diepe tuin waarvandaan hij
een magnifiek uitzicht op de haven had. Het water was glad als een
spiegel en tussen de boten weerkaatste een wolkeloze blauwe hemel.
Het beloofde een hete dag te worden. Maar beloftes wat het weer
betrof werden nauwelijks nagekomen op Baloreas. Elk moment kon er
wel een hevige storm opkomen. De gevaarlijkste waren de
draaistormen. Als zo’n storm de kop opstak, was het zaak zo snel
mogelijk aan land zien te komen omdat boten dan onbestuurbaar
werden.</p>
<p class="western3" xml:lang="nl-NL">Mark tuurde
naar het eiland Mertos waar hij straks met Grenen ging duiken. Ze
hadden afgesproken dat ieder met zijn eigen boot zou gaan. Hij
dacht terug aan de avond dat ze elkaar lens hadden geslagen. Zo
neutraal mogelijk had hij gevraagd wat voor hen de reden was om
naar Baloreas te gaan. In plaats van Wim had Rita hem antwoord
gegeven. Ze had het verhaal verteld dat hij al eerder van Zaanstra
had gehoord: dat ze heimwee naar het westen had en haar familie
vreselijk miste. Toen had hij gezegd dat hij altijd de indruk had
gehad dat ze zich prima op haar plaats voelde in Groningen omdat ze
overal lid van was. Daarop had ze geantwoord dat ze afleiding zocht
om de leemte in haar bestaan op te vullen. Mark had het geen
bevredigende verklaring gevonden en zich afgevraagd of ze toch niet
op de hoogte was van het schietincident. In ieder geval zou Wim
haar nooit verteld hebben dat hij de moordenaar was, maar misschien
had hij wel een ander aannemelijk zwamverhaal opgehangen. Het had
hem wel bevreemd dat ze met geen woord over die gebeurtenis had
gerept. Waarschijnlijk had Wim haar dat verboden.</p>
<p class="western3" xml:lang="nl-NL">Lachend had hij
tegen Rita gezegd dat hij nu wel begreep waarom ze op Baloreas
zaten, veel dichter bij haar familie. Ze was niet op zijn
schertsende toon ingegaan, maar had gezegd dat ze zich schuldig had
gevoeld omdat ze op haar aandringen terug waren gegaan en Wim het
helemaal niet naar zijn zin had in Amsterdam. Daarna had Wim het
gesprek overgenomen en beweerd dat hij op de verjaardag van zijn
broer een oud-studiegenoot van zijn broer had ontmoet die zich
bezighield met het ontwerpen van ruimteschepen en hem enthousiast
had gemaakt voor Baloreas.</p>
<p class="western3" xml:lang="nl-NL">Hun reden van
vertrek sloeg nergens op, vond Mark.</p>
<p class="western3" xml:lang="nl-NL">Grenen had
voorgesteld om naar de oostkust van Mertos te gaan omdat daar
vrijwel geen stroming was. Bovendien bezat het een mooie jachthaven
waar ze gemakkelijk hun boot konden aanmeren zonder dat ze in het
water hoefden te lopen. Na hun duikpartij zouden ze in het
gezellige havenplaatsje gaan schranzen. Het eiland was circa
twintig kilometer lang en vijftien kilometer breed. Er woonden
ongeveer twaalfhonderd mensen die merendeels in het stadje leefden.
Het plaatsje herbergde twee hotels, verschillende restaurants en
winkels die voornamelijk op toerisme waren gericht.</p>
<p class="western3" xml:lang="nl-NL">Behoedzaam
lopend over de ongelijke grond ging Mark zijn huis weer binnen. Hij
was tevreden met zijn stulpje. Het was hem om het even of zijn huis
een nietig strandhuisje was. De meeste huizen bij hem in de buurt
stonden het grootste deel van het jaar leeg. Hij woonde er
permanent, op twee weken per jaar na, dan. Lekker rustig. In de
keuken begon hij een lunchpakket klaar te maken. Daarna kleedde hij
zich aan, pakte een kartonnen doos uit de klerenkast en haalde daar
een paar splinternieuwe bruine sandalen uit. Zijn regenpak en een
warme trui, die beide opgevouwen bovenop de kapstok lagen, deed hij
in de sporttas. Vervolgens haalde hij een smerig, oud roestig
handkarretje, dat hij van een collega had overgenomen, uit het
kleine schuurtje en legde alle spullen erin. Over de hobbelige weg
trok hij het wagentje achter zich aan en liep richting haven.
Onderweg stopte hij bij een klein winkeltje om wat drinken en fruit
in te slaan. Hij sloeg zowat steil achterover toen hij hoorde
hoeveel hij moest betalen. Eigen schuld, dikke bult, schold hij op
zichzelf. Dan had je maar niet zo dicht bij de haven boodschappen
moeten kopen. Je weet toch dat je in de winkels bij de haven
geflest wordt?</p>
<p class="western3" xml:lang="nl-NL">Ondanks het
vroege uur was er al een behoorlijke bedrijvigheid in de haven. Op
verscheidene boten lagen al vrouwen op het dek te zonnen. Een
kleine excursieboot met ongeveer twaalf opvarenden verliet de
haven. De boot ging om drie eilandjes heen en kwam dan weer
terug.</p>
<p class="western3" xml:lang="nl-NL">Vissersboten
voeren uit en kwamen binnen. Een grote zeilboot ging met een groep
naar Valefko, een havenplaats op zo’n tachtig kilometer van
Silterstad verwijderd. Valefko moest een prachtige stad zijn, had
Mark gehoord. Binnenkort zou hij die plaats ook eens bekijken.</p>
<p class="western3" xml:lang="nl-NL">Hij liep over
de steiger naar zijn feloranje boot waarop hij met sierlijke
donkerblauwe letters ‘Mijn Jacht’ op had laten verven. Zijn jacht
was een dertig jaar oude Bernes die volgens Mark nog wel dertig
jaar mee kon. ‘Tenzij hij het eerder begeeft,’ voegde hij er dan
altijd lacherig aan toe, als iemand er een opmerking over
maakte.</p>
<p class="western3" xml:lang="nl-NL">De boot kreunde
zacht tegen de boeien. Als hij nu al kreunt, dacht Mark, dan
belooft dat wat voor straks. De vorige eigenaar had gezegd dat hij
gezien zijn gevorderde leeftijd zich niet meer vertrouwde op de
boot. Mark vroeg zich af of de boot wel ooit ver de zee op was
geweest of dat de oude man zijn vaartuig alleen maar als
vissersbootje had gebruikt. Het scheepje zou nooit een prijs winnen
in welke categorie dan ook. Tenzij er een wedstrijd werd
uitgeschreven voor de meest erbarmelijk uitziende boot. Maar nadat
hij hem op had laten kalefateren op de Rentewerf die aan de
rechterkant van de haven lag en de groene afbladderende verf had
laten vervangen door vrolijk oranje, was hij trots geweest op zijn
nieuwe bezit, hoewel hij geen enkele illusie had dat de boot het
vermogen had de zee over te steken. Maar daarvoor had hij hem ook
niet gekocht. Het was gewoon lekker om met mooi weer een eindje de
zee op te varen.</p>
<p class="western3" xml:lang="nl-NL">Mark bracht
zijn duikuitrusting, proviand en bagage aan boord. De handkar liet
hij op de steiger staan, in de wetenschap dat niemand dat oude ding
zou stelen. Toch een veilig gevoel, dacht hij met gevoel voor
ironie, om oude spullen te bezitten.</p>
<p class="western3" xml:lang="nl-NL">Hij
inspecteerde de boot oppervlakkig, pakte de brandstof en gooide dat
in de tank van de motor, trok aan het startkoord en kreeg een flauw
gekuch als antwoord. Nog een keer, twee hardere kuchjes. Verdorie,
wat was er met de motor aan de hand? Hij had nog nooit
geprotesteerd en sloeg bij de eerste ruk altijd direct aan. ‘Vroeg
of laat kom je voor vervelende verrassingen te staan als je een
boot koopt die jaren geleden al naar het kerkhof had gemoeten,’ had
Winner gezegd. Hij trok weer aan het koord, nu kuchte hij niet eens
meer. Hij ging zitten en groef in zijn geheugen over wat de oude
man over de boot had verteld. Ja, de choke. Hij had verdorie
helemaal niet aan de choke gedacht. Hij zette hem een stukje open,
rukte aan het koord en zijn hart maakte een sprongetje. Even later
snorde de motor tevreden en stuurde Mark zijn boot de haven uit
achter een sloep die moeizaam door het water gleed, te oud en te
log om nog hard te kunnen werken.</p>
<p class="western3" xml:lang="nl-NL">Van verre zag
hij het witte jacht van Grenen al liggen, dat als kristal
schitterde in de zon. Mark had zijn boot nog nooit eerder gezien
maar herkende die omdat Grenen had verteld dat hij een grote rode
vlag in de mast had.</p>
<p class="western3" xml:lang="nl-NL">De enige reden
die Mark had kunnen bedenken waarom Wim zich naar Baloreas had
laten schieten, was omdat hij op de vlucht was. Geen mens ging voor
zijn lol naar Baloreas. Hij was ook met een doel gekomen.
Vooralsnog ging hij er in ieder geval vanuit dat Wim de moordenaar
was. Maar wat kon zijn motief geweest zijn om Boersma neer te
knallen? Zou die iets van hem geweten hebben wat niet door de
beugel kon? Het leek de enige logische verklaring.</p>
<p class="western3" xml:lang="nl-NL">Hij keek naar
de horizon en dacht: daar heel ver weg is mijn leven begonnen en
hier zal het eindigen en niemand die het weet.</p>
<p class="western2" xml:lang="nl-NL">‘<span class="c1">Tja Elja, je wilde me er steeds maar van overtuigen dat ik
mijn lot moest aanvaarden, maar dat kan ik niet en dat wil ik ook
niet. Ik zal mijn gemoedsrust pas terugvinden als de ware
moordenaar ontmaskerd is. Maar over mijn zelfbeheersing tot nu toe
kun je niet klagen. Je moet me maar niet euvel duiden dat ik geen
enkel citaat van je onthouden heb.’ Onbewust had hij de woorden
hardop uitgesproken.</span></p>
<p class="western3" xml:lang="nl-NL">Hij keek naar
de lucht waar zeebusters hem de hele vaart begeleidden en op
voedsel loerden. Van hem kregen ze geen kruimel. Het waren brutale,
lawaaiige, kwade vogels die er zelfs niet voor terugdeinsden om een
kind aan te vallen. Toen hij niet ver meer bij het jacht vandaan
was, zette hij de motor af en liet de boot rustig uitdrijven. Mark
zag dat Wim met kapitale rode letters de naam van zijn vrouw op de
boot had laten verven.</p>
<p class="western3" xml:lang="nl-NL">Hij wierp het
anker uit, gooide de stootkussens overboord en kwam zacht in
aanraking met de Rita.</p>
<p class="western3" xml:lang="nl-NL">Wim begroette
Mark enthousiast en hij stak zijn hand uit om Mark op zijn boot
over te laten stappen.</p>
<p class="western2" xml:lang="nl-NL">‘<span class="c1">Tjonge, tjonge, wat een geweldige boot heb jij,’ zei Mark
bewonderend om zich heenkijkend. ‘Je moet goed in de slappe was
zitten. Eerst dat dure vliegreisje hierheen, daarna een huis en een
restaurant kopen en vervolgens ook nog zo’n chic jacht.’</span></p>
<p class="western2" xml:lang="nl-NL">‘<span class="c1">Ik heb mijn huis goed kunnen verkopen,’ antwoordde Wim
kortaf.</span></p>
<p class="western3" xml:lang="nl-NL">Mark wist dat
dit een pertinente leugen was, want Wim had zowel in Groningen als
in Amsterdam in een huurhuis gewoond. Maar hij liet niet merken dat
hij dit wist. Daar kwam nog bij dat hij op Baloreas niets aan
euro’s had. Vermoedelijk had hij voor zijn geld goud of sieraden
gekocht en hier verkocht. In elk geval waren er juwelierszaken
genoeg. Zoiets moest het wel geweest zijn.</p>
<p class="western2" xml:lang="nl-NL">‘<span class="c1">Ga zitten,’ zei Wim terwijl hij een weids gebaar naar de
blauwe rondzit op het dek maakte, nadat hij Mark de boot had
geshowd.</span></p>
<p class="western2" xml:lang="nl-NL">‘<span class="c1">Wat een luxe hier. Dan moet ik me maar behelpen met mijn
mini-jachtje.’</span></p>
<p class="western3" xml:lang="nl-NL">Wim grijnsde
gevleid. ‘Koffie?’</p>
<p class="western2" xml:lang="nl-NL">‘<span class="c1">Gaan we eerst koffiedrinken? Ik dacht dat we gelijk onder
water schoten.’</span></p>
<p class="western2" xml:lang="nl-NL">‘<span class="c1">Ach, we doen het rustig aan. We hebben de hele dag de
tijd.’</span></p>
<p class="western3" xml:lang="nl-NL">Mark blies een
paar keer in zijn koffie en zei toen: ‘Sinds ik hier ben hoor ik
mensen regelmatig over de Skoters en de Markers praten, maar ik ben
er nog steeds niet achter wat dat nu precies voor groepen zijn.
Weet jij dat?’</p>
<p class="western2" xml:lang="nl-NL">‘<span class="c1">Nou, het fijne weet ik er ook niet van, maar ik heb begrepen
dat de Skoters voor arme mensen opkomen en dat de Markers nog geen
satie aan hen willen besteden. Het interesseert de Markers geen
moer dat mensen in krotten moeten wonen, geen werk hebben en niet
genoeg te eten.’</span></p>
<p class="western2" xml:lang="nl-NL">‘<span class="c1">Ik vermoedde al zoiets,’ knikte Mark instemmend. Toen vroeg
hij: ‘Wat heeft jou in vredesnaam bezield om zoveel geld te betalen
voor iets waarvan je van te voren niet eens wist of je het wel zou
overleven?’</span></p>
<p class="western2" xml:lang="nl-NL">‘<span class="c1">Op het moment dat ik van die mogelijkheid hoorde leek het me
wel een ludiek plannetje. Achteraf zeg ik dat ik oerstom ben
geweest om zoiets riskants te ondernemen. Maar ik had zo’n pest aan
m’n baan dat het me op een gegeven moment helemaal niet meer
interesseerde waar ik heen ging. Toen die, eh… hoe heet die vent
ook alweer?’ Hij maakte een paar rondjes met zijn hand. ‘Het maakt
ook niet uit. Maar toen die vent dus zei dat er leven op een andere
planeet was en dat daar al verscheidene mensen waren heen gegaan,
begon ik opeens weer ergens warm voor te lopen. Ik ben altijd al
gek op uitdagingen geweest en dit leek mij de meeste ultieme
uitdaging die nooit en te nimmer te evenaren zou zijn. Het enige
probleem was om Rita mee te krijgen. Vanaf het begin was ze er
vierkant tegen. Toen ik zei dat ik dan alleen vertrok, draaide ze
om. Dat ging trouwens niet zo vlot als ik het nu zeg. Man, wat
heeft me dat een moeite gekost, maar uiteindelijk is ze toch
gezwicht. Een knappe kerel laat je niet zomaar alleen naar de
vreemde gaan,’ grimaste hij. Hij dronk zijn koffie op en zei: ‘Nu
jouw verhaal.’</span></p>
<p class="western2" xml:lang="nl-NL">‘<span class="c1">Ik had niets meer te zoeken in Nederland. Als ik hier niet
heen was gegaan, was ik waarschijnlijk naar Australië vertrokken.
Ik had geen baan meer, mijn vriendin had me in de steek gelaten,
mijn ouders trouwens ook en mijn vrienden bij de politie hebben ook
niets meer van zich laten horen. Ik ben trouwens nog naar het
politiebureau geweest en heb Westers verteld dat hij me weer in kon
roosteren.’</span></p>
<p class="western2" xml:lang="nl-NL">‘<span class="c1">Echt?’ vroeg Wim ongelovig. Toen Mark knikte vroeg hij: ‘Hoe
reageerde die?’</span></p>
<p class="western2" xml:lang="nl-NL">‘<span class="c1">He was not amused,’ lachte Mark. ‘Hij heeft me duidelijk
gemaakt dat ik niet meer welkom was. Toen dacht ik: verrek ook
allemaal, ik ga weg.’</span></p>
<p class="western3" xml:lang="nl-NL">Beiden zwegen
een poosje. Toen vervolgde Mark: ‘Het interesseerde me dus allemaal
geen moer meer. Daarom heb ik deze reis ondernomen. Of ik het zou
overleven of niet, kon me op dat moment ook geen donder schelen. En
hier zit ik dan, in een zalig oord met helderblauw zeewater en een
stralende zon. Ik kon me er overigens geen voorstelling van maken
wat me te wachten stond, maar het overtreft mijn stoutste
verwachtingen. Weet je dat ik dacht dat hier allemaal griezelige
mensdieren zouden rondlopen? Ik was verbluft dat hier net zulke
mensen zijn als wij. Op een paar details na, dan.’</p>
<p class="western2" xml:lang="nl-NL">‘<span class="c1">Ja, dat heeft mij ook zeer verbaasd,’ zei Wim.</span></p>
<p class="western2" xml:lang="nl-NL">‘<span class="c1">Hoe bevalt het je hier nu? Loopt het restaurant een
beetje?’</span></p>
<p class="western3" xml:lang="nl-NL">Wim knikte. ‘We
hebben niets te klagen. Het enige wat een behoorlijke aanslag op
onze portemonnee is, is het beschermingsgeld.’</p>
<p class="western2" xml:lang="nl-NL">‘<span class="c1">Wat is beschermingsgeld?’</span></p>
<p class="western3" xml:lang="nl-NL">Wim pakte de
thermoskan en schonk de kopjes nog een keer vol. Toen antwoordde
hij: ‘Eigenaars van een zaak krijgen politiebescherming, maar
moeten daar wel dik voor betalen.’</p>
<p class="western2" xml:lang="nl-NL">‘<span class="c1">Waar slaat dat op? Waaruit bestaat die
politiebescherming?’</span></p>
<p class="western2" xml:lang="nl-NL">‘<span class="c1">Ik vind het ook een vreemde zaak. Als er ruzie in het
restaurant is en ik bel de politie, dan komt er niemand als ik niet
voor hun diensten heb betaald. Toen ik tegen de politieman zei dat
dit niet nodig was omdat ik zelf wel in staat was om een ruzie te
beslechten, antwoordde hij dat ik een enorm risico liep en dat de
politie dan niet voor mijn veiligheid in kon staan. Het klonk als
een dreigement. Net alsof ze dan zelf voor ruzie gingen zorgen en
alles kort en klein in de zaak zouden slaan.’</span></p>
<p class="western2" xml:lang="nl-NL">‘<span class="c1">Merkwaardig. Die man intimideerde je dus.’</span></p>
<p class="western2" xml:lang="nl-NL">‘<span class="c1">Daar komt het wel op neer.’</span></p>
<p class="western2" xml:lang="nl-NL">‘<span class="c1">En dus betaal je,’ stelde Mark vast.</span></p>
<p class="western2" xml:lang="nl-NL">‘<span class="c1">Ja. Ik had het gevoel dat me niets anders overbleef als ik het
restaurant wilde behouden.’</span></p>
<p class="western3" xml:lang="nl-NL">Mark ging aan
de andere kant van de rondzit zitten zodat de zon niet meer in zijn
gezicht scheen. ‘Hoe vaak komt de politie langs om je te
beschermen?’</p>
<p class="western3" xml:lang="nl-NL">Wim lachte
schamper. ‘Eén keer per maand komt er een mannetje langs om het
geld te incasseren. Verder heb ik nog nooit iemand van de politie
gezien. Die vent gaat dan in de zaak zitten, bestelt een maaltijd
en gaat weg zonder te betalen. In plaats daarvan betaal ik
hem.’</p>
<p class="western2" xml:lang="nl-NL">‘<span class="c1">Is het altijd dezelfde man?’ Het was Mark nu wel duidelijk
waar het geld vandaan kwam dat bij regelmaat op zijn bureau werd
gelegd.</span></p>
<p class="western2" xml:lang="nl-NL">‘<span class="c1">Ja. Een vrij corpulente man van een jaar of veertig. Hij heeft
een krans donker haar om zijn hoofd en draagt altijd een beige pak
en een groene stropdas. Hij heeft geen rode vlekken in zijn gezicht
of op zijn handen maar zijn nek is wel knalrood. Een nogal
arrogante man die net doet alsof de hele wereld van hem
is.’</span></p>
<p class="western3" xml:lang="nl-NL">De man die Wim
beschreef was Plegers, dacht Mark. Daarom was die natuurlijk
nauwelijks op kantoor. Hij was bezig de politie rijk te maken.
‘Weet je wat er met dat geld gebeurt?’</p>
<p class="western2" xml:lang="nl-NL">‘<span class="c1">Dat schijnt niemand te weten. In ieder geval niet de mensen
die een zaak hebben. Ik heb er naar geïnformeerd. Ik veronderstel
dat het geld verdeeld wordt onder de hogere politiefunctionarissen.
Het is altijd hetzelfde bedrag.’ Wim zuchtte een paar keer
diep.</span></p>
<p class="western2" xml:lang="nl-NL">‘<span class="c1">De politie is dus onbetrouwbaar,’ constateerde
Mark.</span></p>
<p class="western3" xml:lang="nl-NL">Wim knikte
somber, maar direct daarop trok hij weer een vrolijk gezicht,
sprong overeind, wreef in zijn handen en zei: ‘Kom op, we laten de
dag niet bederven door corrupte politiemensen. We gaan lekker
duiken.’</p>
<p class="western3" xml:lang="nl-NL">Als Wim wist
dat ik deel uitmaakte van die corrupte politiebende, dan zou zijn
broek van ongeloof afzakken, gnuifde hij. ‘Laten we de boten liggen
en gaan we vanaf hier duiken of wil je dichter bij de Katstroom
liggen of leggen we bij een steiger aan?’ vroeg hij toen.</p>
<p class="western2" xml:lang="nl-NL">‘<span class="c1">Nee. We laten de boten hier liggen. Bij de Katstroom zijn te
veel verraderlijke zandbanken en als de bodem van mijn boot eraan
gaat, dan kost me dat een lieve duit. Als we terug zijn leggen we
wel bij een steiger aan en daarna gaan we onze maag verwennen in
restaurant Eschato. Dat is nieuw op het eiland en het schijnt prima
in de smaak te vallen.’</span></p>
<p class="western2" xml:lang="nl-NL">‘<span class="c1">Klinkt goed.’</span></p>
<p class="western3" xml:lang="nl-NL">Mark hulde zich
in de duikuitrusting die hij twee weken geleden had aangeschaft en
nu voor de derde keer gebruikte. Daarvoor had hij steeds gedoken in
een politie-uitrusting. Hij deed zijn vinnen aan en liet zich in
het water vallen. Op zijn dooie gemak flipperde hij naar de
Katstroom. Hoewel er tijdens de duiklessen herhaaldelijk op
gehamerd was om altijd met een buddy te duiken, sloeg hij net als
Wim die waarschuwing in de wind. Ieder ging liever apart op
onderzoek uit.</p>
<p class="western3" xml:lang="nl-NL">Het water was
doorzichtig als helder glas en de temperatuur was zeer aangenaam.
Doordat er bijna geen stroming was, kon Mark heel ver om zich heen
kijken. Een meter of vier voor hem zag hij een school paarse vissen
heel loom zwemmen. Toen hij dichterbij kwam schoten ze als
vuurpijlen weg. Na ongeveer tweehonderd meter had hij het
duikgebied bereikt. Hij kwam boven water en zag het hoofd van Wim
een meter of vijftien verderop verschijnen. Ze staken even een hand
op en gingen weer kopje onder. Omdat ze afzonderlijk gingen duiken
hadden ze afgesproken om elke keer precies na een kwartier boven te
komen, tot een van beiden het voor gezien hield. Mark bewoog zijn
benen langzaam zodat hij de vissen niet op de vlucht joeg voordat
hij ze goed had bekeken. Naarmate hij dieper ging, werd het water
wat koeler, maar was nog steeds behaaglijk. Van het gedeelte waar
hij nu boven zweefde bleek de bodem voornamelijk uit spons te
bestaan. Hij zwom snel door, want tussen de sponsen konden zich
allerlei dieren schuilhouden. Hij bevond zich nu boven een veld met
blauw zeewier dat vriendelijk naar hem wuifde. Tussen het wier
groeiden prachtige lila bloemetjes. Ondanks de pracht die de bodem
bood, bleef Mark behoedzaam om zich heen gluren. Er woonden een
paar gevaarlijke soorten vis in de omgeving. Sommige konden je
zelfs verlammen of je zenuwgestel aantasten. De roofvissen konden
je een arm afnemen. Het maakte niet uit of ze groot of klein waren.
Als ze klein waren kwamen ze met meer waardoor het resultaat
hetzelfde was.</p>
<p class="western3" xml:lang="nl-NL">Mark kwam bij
een mooie, rotsachtige bodem met wit, zwart en rood koraal waar
prachtige planten de koraalformatie nog meer opsierden. Het was een
adembenemend plaatje. Geen tuinman was in staat een mooiere tuin
aan te leggen, dacht hij. De oranje/gele planten die hij zag waren
een soort zeeanemonen. Ze leken op planten maar in feite waren het
dieren. Kenmerkend voor deze bloemdieren was de centrale mond, die
omringd werd door vele tentakels met netcelen, die je konden
verlammen. Hij zwom snel verder. Aangezien hij nog geen volleerde
duiker was, besloot hij niet te lang onder water te blijven. Hij
overwoog om zijn hoofd boven water te steken, maar zag op zijn
horloge dat hij nog tijd genoeg had en zette koers naar de rotskant
van het eiland. Toen hij hier een keer met Paulsen had gedoken, had
die hem een fantastische grot laten zien die zeker acht meter diep
was en een meter of drie breed. De ingang was net ruim genoeg om er
doorheen te zwemmen en halverwege was een nauwe doorgang waar je
alleen maar zijwaarts flipperend doorheen kon.</p>
<p class="western3" xml:lang="nl-NL">Hij stak zijn
hoofd weer boven water maar van Wim was niets te zien. Na een paar
minuten besloot hij naar de grot te gaan. Blijkbaar was Wim
onachtzaam en had niet op de tijd gelet.</p>
<p class="western3" xml:lang="nl-NL">Een aantal
lenksen zwom voor de opening langs. Heel aparte vissen die een
zuurstokroze kleur hadden en slechts één oog dat in het midden van
hun kop zat. Ze deden denken aan geverfde dikke palingen. Het waren
trage vissen die voortreffelijk smaakten. Winner had hem gevraagd
om een paar lenksen mee te nemen als hij die tegenkwam. Winner ging
zelf maar lenksen vangen. Hij was aan het duiken en niet aan het
vissen. Hij haalde zijn zaklamp tevoorschijn en scheen op de
prachtige met koraal versierde en kleurrijke plantjes bij de
ingang. Toen zwom hij naar binnen en richtte zijn lamp op het
gewelf. Ontelbare beestjes zochten een veilig heenkomen. De
zijkanten waren begroeid met blauw en grijs mos en werden bevolkt
door mosdiertjes. Verscheidene weekdieren van dieprood en zilver
kropen langzaam langs de wand. Mark schrok hevig toen hij twee
betragels opmerkte. Forse roofvissen die door hun prachtige paarse
kleur en met witte verticale witte strepen eruit zagen om te
strelen. Gadsamme, schold hij. Als zo’n beest zich aan mij te goed
doet, ben ik mooi de pineut. Hij dacht er even over na of hij moest
proberen ze te doden of niet. Hij besloot van niet en vertrouwde op
zijn gelukkige gesternte. Als betragels zich niet bedreigd voelden,
viel er niets van ze te duchten. Even later sloot hij een paar
tellen zijn ogen toen ze rustig de grot uit zwommen.</p>
<p class="western3" xml:lang="nl-NL">De bodem van de
grot bestond uit geel zand met hier en daar een perkje met witte en
rode bloemen. Een school kleine groene visjes zwom onbevreesd langs
hem heen. De gele strepen op de zijkanten waren fluorescerend.
Dikke zwarte wormen zaten in kloven van de rotswand. In een andere
spleet leefden grote groene kevers. Toen hij er met zijn lamp in
scheen, schommelden ze met hun dikke lijf zo ver mogelijk weg.
Gefascineerd door de schoonheid die hem omringde vergat hij
helemaal de tijd. Achter in de grot zwommen een stuk of tien
reddies achter elkaar in een keurige rechte lijn. Kleine vissen die
aan hun rood/wit/blauwe kleuren te zien wel koninklijk bezoek uit
Nederland gehad konden hebben, en als eerbetoon de kleuren van de
Nederlandse vlag hadden aangenomen.</p>
<p class="western3" xml:lang="nl-NL">Deze wereld zou
je eens binnen moeten komen, Elja, dacht hij dromerig. Hier kan
geen citaat tegen op. Dit is de wereld zoals die echt is. Terwijl
hij al het moois in de grot bewonderde dat kroop, zwom of groeide
werd het opeens een stuk donkerder. Verdorie, er is natuurlijk
storm op komst, dacht hij. Dan moet ik maar zorgen om zo snel
mogelijk aan boord te komen. Op zijn eendenvoeten waggelde hij naar
de uitgang. Vol ongeloof en afschuw zag hij dat de uitgang
geblokkeerd was. Gadsamme, die vuile smiecht was bewust niet boven
water gekomen en had hem opgesloten. Nu was hij er helemaal van
overtuigd dat Boersma door Wim was vermoord. Maar wat had hij aan
die wetenschap? Stomme imbeciel die hij was om op het aanbod van
Wim in te gaan om gezellig samen te duiken. Die vermaledijde
moordenaar wilde hem hier dood achterlaten.</p>
<p class="western3" xml:lang="nl-NL">Paniek overviel
hem. Hij zag sterren in allerlei kleuren. Een paar tellen later
werden de sterren gele strepen. Het drong tot hem door dat zijn
enige kans om te overleven was om rustig te blijven. Hij voelde hoe
zijn hoofd bonsde. Niet aan denken en je verstand gebruiken. Met
zijn lamp scheen hij over het voorwerp en het leek wel of er een
ijzeren deurtje voor was gezet. Er zat een ronde opening in het
midden waar hij zich met geen mogelijkheid doorheen zou kunnen
persen, het was niet eens groot genoeg om zijn hoofd doorheen te
steken. Hij duwde ertegenaan. Er gebeurde niets. Toen trappen. Nog
niets. Harder trappen, vaker trappen, sneller trappen. Er was geen
beweging in te krijgen. Hij keek op zijn meter. Nog lucht genoeg.
Voorlopig wel, althans. Als hij die rotdeur niet weg kon krijgen,
dan maakte het niet uit of hij nog lucht had voor vijf minuten of
voor en week. Waar had Wim in godsnaam dat rotding vandaan gehaald
en hoe had hij hem vastgezet?</p>
<p class="western3" xml:lang="nl-NL">Was hij
verdorie helemaal naar Baloreas gereisd om moederziel alleen in een
grot te sterven? Hij voelde weer paniek opkomen, begon sneller adem
te halen en werd duizelig. Toen herinnerde hij zich de waarschuwing
van de duikmeesters weer: voorkom dat je in de stress schiet en
gaat hyperventileren, want anders bouw je teveel stikstof op en kun
je de decompressieziekte krijgen waardoor bepaalde lichaamsfuncties
gaan blokkeren. Of kreeg hij de ziekte door te snel naar boven te
gaan? Of door beide? Hij wist het niet meer. Wat hij wel wist, was
dat hij zijn ademhaling weer rustig moest zien te krijgen. Bij een
panieksituatie was de volgorde: stop, think and act, had de rooie
een paar keer nadrukkelijk herhaald. Door zichzelf te dwingen
langzaam te ademen werd hij weer wat rustiger. Wees niet teveel met
je angst bezig als je hier levend uit wilt komen, las hij zichzelf
de les.</p>
<p class="western3" xml:lang="nl-NL">Toen hij een
golfbeweging bij zijn benen voelde en keek wat het was, begon zijn
hart weer sneller te pompen. O nee, geen dalaters. De lange, dunne
stekels van deze sierlijke, gestreepte koraalduivels waren zeer
giftig. Bij aanraking zou je na een uur of vijf sterven als je geen
tegengif nam. Waarom had hij die rotbeesten niet eerder gezien? Dan
was hij gelijk de grot uit gevlucht. Angstvallig hield hij ze in de
gaten terwijl hij doodstil bleef staan. Tergend langzaam bewogen ze
zich dieper de grot in. Toen hij dacht dat ze ver genoeg weg waren,
kwam hij weer in actie. Hij stak zijn hand door het gat en trok die
geschrokken terug toen hij iets weeks voelde. Hij boog door zijn
knieën en keek door het gat. Twee donkere ogen keken kwaad terug.
Een tiber. Uitgerekend een tiber stond bij hem voor de deur. Een
tiber was een aartslelijk en gemeen beest, te vergelijken met een
haai, maar dan nog lelijker en agressiever. Hij was bruin, had een
gladde rug en een harige buik. De afgeplatte kop deed denken aan
twee opgestapelde borden. Het beest zwom een eindje weg, kwam
terug, opende zijn brede kaken en toonde een serie scherpe
bijtwapens die geen leven over zouden laten als daar iets tussen
kwam. Een volwassen tiber kon wel tien meter worden. Dat betekende
niet dat dit een kleuter was, want tibers deden er vier jaar over
om volwassen te worden. Mark schatte dit monster op een meter of
zes. De vis kwam nu met grote snelheid op de grot af en ramde tegen
de deur.</p>
<p class="western3" xml:lang="nl-NL">Ja, ja,
schreeuwde Mark inwendig. Ga door, ga door. Door de afleiding
vergat hij zijn angst. Hij stak zijn hand weer door het gat en had
even een stukje huid van het beest te pakken. Nieuwsgierig keek hij
door het gat en wachtte af hoe de tiber daarop zou reageren.</p>
<p class="western3" xml:lang="nl-NL">Razend was hij.
Door het dolle heen. Hij kwam nu met zo’n vaart op de deur af dat
Mark geschrokken opzij ging. Tegelijkertijd voelde hij een scherpe
pijn in zijn been. Automatisch wreef hij erover terwijl hij zag hoe
de deur voor de ingang opeens verdween. De tiber kwam binnen maar
bleef met zijn kop steken. Met zijn kleine kwade ogen en zijn bek
open keek hij naar Mark.</p>
<p class="western3" xml:lang="nl-NL">Potverdorie,
dat ook nog. De tiber vulde de ingang op. Alleen boven hem was wat
ruimte. Dat betekende dat Mark op de kop van het beest moest gaan
staan om de grot uit te kunnen. Wat nu? Hij overlegde een poosje
met zichzelf en kwam tot de conclusie dat dit inderdaad de enige
mogelijkheid was. Van opzij schoof hij naar het achterste gedeelte
van zijn kop, aarzelde geen seconde, zette zijn linkervoet erop en
gleed in één beweging over hem heen. Zwemmen voor je leven Mark,
spoorde hij zichzelf aan. Toen hij achterom keek zag hij een aantal
grote zandkleurige keien die als zware obstakels tegen de deur
moesten hebben gelegen. Door het woeste gedrag van de tiber waren
die natuurlijk verschoven. Nadat ze de dag om samen te duiken
hadden vastgesteld, moest Wim die voorbereidingen al getroffen
hebben. Waarschijnlijk had hij ergens zo’n halve deur op de kop
getikt en die met zijn boot tot vlak bij de grot gevaren en tegen
de rotswand een eindje verderop gezet. Er lagen veel zandkleurige
keien op de bodem waardoor het Mark niet opgevallen zou zijn als er
ook een paar vlakbij de grot hadden gelegen. Die vuile klootzak.
Als hij duistere vermoedens had gekoesterd wat Wim betrof, was hij
wel alerter geweest. Maar waarschijnlijk was het hem dan nog niet
opgevallen. Maar hoe kon Wim weten dat hij naar de grot ging? Hij
had die avond bij hem thuis wel genoemd dat hij in een prachtige
grot was geweest, maar niet gezegd toen ze gingen duiken dat hij
daar weer naartoe wilde. Wim was er verdorie gewoon van uitgegaan
omdat hij er toen zo enthousiast over gepraat had. Dat kon de enige
verklaring zijn. Toen Wim niet op het afgesproken tijdstip boven
water was gekomen, had die natuurlijk gehoopt dat zijn plan werkte.
Hij was een meedogenloze kerel die geen wroeging kende als hij
iemand koud maakte. Als politieman was Wim altijd zeer methodisch
te werk gegaan en die werkwijze was hem nu goed uitgekomen. Nooit
van zijn leven had Mark kunnen dromen dat een valse tiber zijn
beste vriend zou zijn.</p>
<p class="western3" xml:lang="nl-NL">Hoewel als hij
als een bezetene naar de boot flipperde, keek hij wel regelmatig
achterom. Gelukkig was er nog steeds geen spoor van de woesteling
te zien. Die moest inderdaad de andere kant op gezwommen zijn of
hij was nog bezig zich te bevrijden. Om de haverklap zag hij
gedurende een paar seconden lichte plekken onder het water. Onweer.
Zijn moeder had hem als kind vaak gewaarschuwd dat als hij ging
zwemmen en het begon te onweren, hij dadelijk het bad moest
verlaten omdat, als zo’n vuurpijl het water raakte, de zwemmers
geëlektrocuteerd werden. Hij vroeg zich af of dat ook voor de zee
gold. Hij dacht het niet omdat die onmetelijk groot was en de
elektriciteit zich veel meer kon verspreiden.</p>
<p class="western3" xml:lang="nl-NL">Opeens
ontwaarde hij een school goudkleurige patrillers, gemene
monstertjes die door hun grote aantal een mens konden opvreten. Hij
begon wild met zijn zwemvliezen te wapperen waardoor de vissen op
de vlucht gingen. Op veilige afstand bleven ze hem in de gaten
houden. Blijkbaar waren ze van mening dat ze van hem niets te
vrezen hadden, want ze kwamen weer rustig naar hem toe. Als een
getraind sportteam hadden ze een mooie cirkel om hem heen gevormd
waaruit geen ontsnappen mogelijk leek. Vieze, vuile, geniepige,
rotbeesten schold hij inwendig. Wat nu? Als ze de aanval inzetten,
kon hij het wel vergeten zijn boot te bereiken. Hij begon weer wild
te trappelen, maar deze keer lieten de patrillers zich niet voor de
gek houden. Toen Mark dacht dat de vissen massaal de aanval zouden
inzetten, stoven ze opeens weg alsof er op hen geschoten werd.
Angstig keek hij om zich heen maar nam niets bijzonders waar. Toch
moest er iets zijn geweest waardoor de patrillers opeens op de
vlucht sloegen. Wat het ook geweest mocht zijn, het was er nu in
ieder geval niet. Zover het oog reikte leek alles rustig. Op de
bodem zag hij fascinerende kleurrijke organismen die met de
golfslag meedeinden, maar hij kon er niet van genieten. Hij moest
zijn boot zien te halen. Toen hij dacht dat de kust veilig was,
verstijfde hij ineens. Onder hem lagen drie betans op de bodem te
rusten. Verdorie, moest hij uitgerekend nu die zeeduivels ook nog
tegenkomen? De betan was een kolossaal monster met een donkerrode
rug en een gladde huid. Een bijzonder kernmerk van het beest was
dat hij op zijn rug sliep. Traag en schijnbaar ongeïnteresseerd
ging die net als een krokodil naar zijn prooi toe om dan plotseling
toe te slaan. Heel behoedzaam en met een trage vinslag ging hij bij
hen vandaan, in de hoop dat ze hem niet opmerkten. Zijn manometer
gaf een diepte van zestien meter aan en hij besloot naar de
oppervlakte te gaan.</p>
<p class="western3" xml:lang="nl-NL">Toen hij
pijnlijke steken in zijn benen voelde, begon hij binnensmonds te
vloeken. Die ellendige dalaters hadden hem te pakken gehad. Door de
pijn vorderde het zwemmen langzaam. Probeer het te negeren, Mark.
Het liefst ging hij zo snel mogelijk naar boven, maar de wetenschap
dat dit gevaarlijk was dwong hem omzichtig te werk te gaan. ‘Niet
sneller dan tien meter per minuut’, hoorde hij Freddy zeggen.
Voordat hij naar boven ging keek hij nog een keer achterom en zijn
adem stokte in de keel. De tiber had zich weten te bevrijden en hem
gevonden. Dat rotbeest had dus een langer geheugen dan hij gehoopt
had en waarschijnlijk trek in een mals hapje. Wat nu? Het enige
wapen dat hij bij zich had was zijn mes. Ook al zou hij de tiber
een steek toedienen, dan zou deze zich er toch niet door laten
afschrikken en alleen maar kwader worden. Het leek erop of de
ploert van plan was een spelletje met hem te spelen. Hij ging voor
hem zwemmen, kwam recht op hem af en veranderde dan plotseling van
koers. Met een bonzend hart volgde Mark zijn bewegingen. Nu werd
hij van achteren benaderd. Toen het beest vlakbij hem was, maakte
Mark een snelle zwemslag naar boven. De tiber gleed onder hem
langs, zwom een meter of tien door en draaide zich weer om. Mark
voelde zich als een muis die de speelbal van een kat was. Eerst het
slachtoffer lekker treiteren en hem dan afmaken. Nu kwam hij
resoluut op hem af. Toen Mark dacht dat het voorbij was, veranderde
de tiber opeens van richting en schoot naar rechts. Verbaasd keek
Mark hem na. Binnen een paar tellen was hij uit het zicht
verdwenen. De oorzaak werd hem snel duidelijk. De betans hadden de
tiber in de gaten gekregen en gingen met z’n drieën achter hem aan.
Hij wreef met zijn handen over zijn pijnlijke benen en keek
stomverwonderd naar zijn handen die groen waren. Dat kwam toch niet
van zijn benen? Nogmaals streek hij met een hand over zijn been en
keek weer. Groen. Hoe was dit in godsnaam mogelijk? Had hij groen
bloed? Door de schok was hij even de pijn vergeten.</p>
<p class="western3" xml:lang="nl-NL">Toen hij
bovenkwam was het eerste wat hij waarnam een donkerte. Door een
enorme hoosbui was het zicht minder dan vijftig meter. Door een
felle bliksemschicht zag hij zijn oranje boot, maar tot zijn
afschuw was de afstand tussen hem en de boot veel groter dan hij
verwacht had. Pijn en vermoeidheid begonnen hem te verlammen. Maar
zijn geest legde zich daar niet bij neer en stuwde hem voort. Hij
blies zijn trimvest bij en ploeterde moeizaam door de golven die
steeds hoger werden. Boven hem hing een dreigende bewolking. Een
brede bijna zwarte wolkensliert in het westen wees op een
weersomslag. Ook dat nog. Als er een hevige storm opstak kon hij
het wel vergeten. Hij dook onder water voor minder weerstand. En
misschien, heel misschien, als hij zijn hoofd weer boven water
hield, lag de boot dan vlak voor hem. Hij vroeg zich af of hij nog
wel vooruitkwam. Hij draaide zich om en zag de zwemvliezen nog heen
en weer gaan. Zijn benen leken steeds slapper te worden en begonnen
ook te tintelen. Tot overmaat van ramp kreeg hij ook nog buikpijn.
Het liefst gaf hij zich nu over aan de golven. Je hebt je zin
gekregen, Wim. Je moordplan lijkt alsnog te lukken. Maar de
gedachte aan Wim gaf hem een nieuwe stoot energie. Pijn en
vermoeidheid maakten plaats voor wraakgevoelens. Hij moest
overleven en Wim te grazen nemen. Geen mens mocht ongestraft een
ander vermoorden. Hij kon Wim met een gerust hart doden, want de
straf voor moord had hij al uitgezeten. Zijn gedachten gingen naar
zijn ouders. Voor hen ging hij in ieder geval niet zijn best doen
om in leven te blijven. Ook al had hij nog zo duidelijk gezegd dat
de aanklacht niet klopte, ze waren toch in zijn schuld blijven
geloven. Altijd hadden ze achter hem gestaan. Tot zijn arrestatie.
Vanaf dat moment scheen hij niet meer voor hen te bestaan.</p>
<p class="western3" xml:lang="nl-NL">Plotseling
sloeg zijn hand tegen iets hards aan. Hij stak zijn hoofd boven
water en had de kleur oranje nog nooit zo mooi gevonden als op dat
moment. Tijdens zijn overpeinzingen was hij automatisch door
blijven trappelen. Goh, wat was hij blij. Zich vasthoudend aan de
boot ging hij naar de andere kant waar het trapje was.</p>
<p class="western3" xml:lang="nl-NL">Zijn handen
trilden toen hij de touwen vastgreep. Hij moest de laatste krachten
uit zijn lichaam persen om zich op de wiebelende touwtrap naar
boven te trekken. Uitgeput liet hij zich op het dek rollen. De boot
van Wim was verdwenen, maar hij had ook niet anders verwacht. Of
zou hij vermoord zijn door een man die zijn boot wel kon gebruiken?
Dat zou een stunt zijn. Al liggend deed hij zijn pak uit. De regen
striemde onbarmhartig in zijn gezicht. Hij vond het heerlijk, deed
zijn mond wijd open en ving het hemelwater op alsof het champagne
was.</p>
<p class="western3" xml:lang="nl-NL">Na een paar
minuten was de grootste opluchting verdwenen en de champagne
smaakte weer als water. Toen schoot hem het groene bloed te binnen.
Hij keek naar zijn been en zag een paar straaltjes bloed. Goddank,
het was dus slechts gezichtsbedrog geweest. Waarschijnlijk
veroorzaakt door de lichtinval op die diepte. Toen hij naar zijn
andere been keek zag hij een wond waar stekeltjes uitstaken. Hij
besefte dat het stom was om nog langer op het natte dek in de regen
te blijven liggen. Toen een hevige donderslag de boot deed trillen
kwam hij geschrokken overeind. Hij moest dringend tegengif zoeken
anders zou de inspanning alsnog voor niets zijn geweest. Door de
golfslag ging hij zwalkend als een dronkaard zijn kajuit in. Een
onverwachte zwieper van de boot zorgde ervoor dat hij op zijn
knieën terechtkwam, vlak voor het kastje waarin hij zijn medicijnen
bewaarde. Hij moest nadenken over wat hij moest innemen. Het denken
ging hem moeilijk af. Een bruin flesje met een plakkertje waarop
dalaters stond geschreven, stond vooraan. Er zaten twintig losse
pillen in. Op Baloreas was er geen gebruiksaanwijzing bij en er
stond ook nergens wat er allemaal inzat. Alleen maar waar het voor
was. Hij schroefde de dop eraf en merkte hoe zijn hand beefde toen
hij er vier in liet glijden. In het kastje ernaast stond een fles
sogaga, een soort imitatiecola, waar hij de tabletten mee
wegspoelde. Hij rommelde verder in het kastje op zoek naar
pijnstillers. De pijn in zijn benen begon ondraaglijk te worden en
hij nam drie pijnstillers in. Toen pakte hij een pincet en steunend
op één knie haalde hij de stekels eruit. Het was een godswonder dat
hij nog leefde. Hij strompelde weer naar het dek, haalde de
stootkussens binnen, lichtte het anker en zette de motor aan. Hij
zette geen koers naar Silterstad, maar de andere kant op. Waar hij
terechtkwam maakte hem niet uit. Zijn ademhaling werd
oppervlakkiger en hij werd licht in zijn hoofd. Zijn blik werd
onscherp, een beetje flakkerend. Die verrekte dalaters, dacht hij
ongerust. Ik moet er als de donder voor zorgen dat ik in mijn
kajuit kom, anders vlieg ik straks overboord. Omdat hij zich niet
meer staande kon houden, kroop hij op handen en voeten naar de
kajuit waar hij op de bank klauterde en op de slappe kussens
neerzeeg.</p>
<p class="western3" xml:lang="nl-NL">25</p>
<p class="western2" xml:lang="nl-NL"><a id="h25"></a> <span class="c1">Krijsende zeebusters maakten Mark
wakker. Hij geeuwde een paar keer en wreef in zijn ogen, bleef een
minuut of tien liggen om zich weer naar het bewustzijn toe te
worstelen en schoot toen overeind. Verdorie, hoe lang had hij wel
geslapen? Hij keek op zijn horloge en mompelde: ‘Lieve hemel, dat
betekende dat hij minstens vijftien uur van de wereld was geweest.
Ineens schoot alles hem weer te binnen. Waar was hij in hemelsnaam?
Lag hij nog in de buurt van Mertos? Hij ging het dek op en zag dat
de boot langzaam op een kalme zee voer naar… ja waarheen,
eigenlijk? Hij ging ervan uit dat er die nacht geen storm was
geweest en dat een zacht briesje de boot op de golven had laten
deinen, anders was hij onherroepelijk tegen de rotsen te pletter
geslagen als de wind die kant op had gewaaid. De zon scheen al fel
en er was geen vuiltje aan de lucht. ‘Hé,’ zei hij toen verrast,
‘ik ben niet duizelig meer en de pijn in mijn benen en in mijn buik
is ook verdwenen. Leve het tegengif en de pijnstillers.’ Hij keek
over de gladde zee en zag helemaal niets. Nog geen stipje van een
schip in de verte. Hij begon luidkeels te zingen. Zalig, dacht hij,
als niemand je kon horen. Toen drong het opeens tot hem door dat er
ook geen land in zicht was. Ai, dat was niet zo mooi. Hij had maar
een simpel bootje dat niet opgewassen was tegen een orkaan of hoge
golven. De boot ontbeerde ook moderne technische snufjes, waardoor
hij geen contact met de buitenwereld kon maken. Niet dat hij dat
wilde, maar hij begon zich wel zorgen te maken. Van navigeren had
hij ook geen verstand. Eigenlijk had hij nergens verstand van,
besefte hij. Hij had het niet nodig gevonden om allerlei dure
apparatuur voor zijn scheepje aan te schaffen, omdat hij toch
alleen maar van plan was om hem voor het duiken te gebruiken, en
dan ook nog dicht bij de kust. Ik werd wakker van zeebusters, dacht
hij. Dat betekent dat land niet ver kan zijn. Zeebusters waren niet
zo stom om de zee ver op te gaan. Of wel? Van zeebusters wist hij
ook eigenlijk niets. Alleen dat het rotvogels waren, maar daar
kocht hij niets voor. Vlakbij de boot waren geen zeebusters te
zien. Had hij het zich verbeeld of waren ze teruggevlogen? Hij
draaide zich om en zocht de lucht af. Zag hij linksachter het schip
werkelijk beweging in de lucht of ging zijn verbeelding met hem aan
de haal? Hij stak een sigaret op en ging zitten op het kleine
bankje waarvan de rode stof al tot de draad versleten was. Het
voertuig wiegde zacht heen en weer. Toen hij weer naar dezelfde
plek in de lucht keek wist hij zeker dat het vogels waren. Hij
keerde de boot en voer terug. Eigenlijk dom van hem dat hij dat
niet eerder in de gaten had. Zeebusters loerden altijd op voedsel
en als die je niet lastig bleven vallen, dan moest je doorhebben
dat je de verkeerde kant opging. Hij dus niet.</span></p>
<p class="western3" xml:lang="nl-NL">Mark ging weer
zitten en besloot het eerste half uur niet te kijken, in de hoop
dat als hij ging staan, land in zicht had.</p>
<p class="western3" xml:lang="nl-NL">Waarom was hij
in vredesnaam zo achterlijk geweest om hierheen te gaan? In
Nederland hoefde hij niet te vrezen voor zijn leven. Hier had hij
niet alleen Wim als vijand, maar moest hij ook nog afrekenen met
die dekselse onderwaterduivels en het onberekenbare weer. Hemel,
wat had hij in zijn rats gezeten toen hij merkte dat hij in de grot
opgesloten zat. Met verdomd veel geluk was hij eruit gekomen.
Geleidelijk aan begon hij te beseffen dat Elja gelijk had met haar
uitspraak dat als hij het verleden niet losliet, hij dan een slaaf
werd van zijn eigen wraakgevoelens. Of had ze het anders gezegd?
Hij wist het niet meer. Wat hij wel wist, was dat hij in een
bizarre wereld terecht was gekomen. Een raar klimaat, maar een nog
vreemder politiek systeem. Het was verontrustend dat de politie
alles voor het zeggen had. Het meest verwerpelijke was wel dat ze
corrupt was. Als het tenminste waar was wat Wim had verteld. Maar
die indruk had hij wel, mede door de uitlatingen van Winner. Weer
vroeg hij zich af waarom Wim Boersma had neergeschoten. De man
moest beslist iets over hem geweten hebben. Welk geheim had Boersma
bij zich gedragen?</p>
<p class="western3" xml:lang="nl-NL">Toen hij weer
ging staan begon hij te joelen. Er was land in zicht. Hij pakte de
verrekijker van de tafel en schrok toen hij een motorboot op volle
snelheid zag naderen. Zijn enthousiasme sloeg om in bezorgdheid.
Wat had dit nu weer te betekenen? Zou Wim in Silterstad hebben
doorgegeven dat ze op zoek moesten gaan naar een oranje
kajuitbootje? Maar waarom zou hij zo stom zijn? Daardoor vestigde
hij alleen maar de aandacht op zichzelf. Bovendien moest Wim ervan
overtuigd zijn dat hij zijn einde in de grot had gevonden. Er
restte hem niets anders dan wachten. De motorboot minderde pas op
het laatste moment vaart en maakte gelijk een snelle draai waardoor
er metershoge fonteinen opspoten die over het dek en Mark
heengingen. Drijfnat was hij.</p>
<p class="western2" xml:lang="nl-NL">‘<span class="c1">Alles in orde?’ vroeg een forse man met een indrukwekkende
donkere snor en een kaal hoofd. Hij droeg een kakikleurige lange
broek en geen shirt. Een tweede man liet even zijn hoofd zien en
verdween weer.</span></p>
<p class="western2" xml:lang="nl-NL">‘<span class="c1">Kustwacht’ stond er met zwarte letters op beide zijkanten van
de lichtblauwe boot.</span></p>
<p class="western2" xml:lang="nl-NL">‘<span class="c1">Ja, prima,’ antwoordde Mark.</span></p>
<p class="western2" xml:lang="nl-NL">‘<span class="c1">Wij dachten dat u misschien in moeilijkheden zat, omdat u wel
erg ver uit de kust bent met zo’n klein schuitje.’ De man keek
geringschattend naar Marks boot.</span></p>
<p class="western2" xml:lang="nl-NL">‘<span class="c1">Ja sorry. Ik ben in slaap gesukkeld.’ Hij glimlachte er
schuldbewust bij.</span></p>
<p class="western3" xml:lang="nl-NL">De man stak een
hand op en zo wild als de boot op hem afgestoven was, vertrok die
ook weer.</p>
<p class="western3" xml:lang="nl-NL">Mark kreeg weer
een stroom water over zich heen. ‘Bedankt, jongens.’</p>
<p class="western3" xml:lang="nl-NL">In ieder geval
had hij zich voor niets zorgen gemaakt. Waar zou hij zijn? In
Silterstad was geen kustwacht. Daar maakte het kennelijk niemand
uit of er mensen in nood verkeerden. Het was hem al vaker
opgevallen dat de bevolking nu niet bepaald erg behulpzaam was.
Ieder voor zich, leek het.</p>
<p class="western3" xml:lang="nl-NL">Hij ging zijn
kajuit in om droge kleren aan te doen. Toen hij weer op het dek was
keek hij bedenkelijk naar het ruige landschap voor hem. De boot
voer naar een klein strandje dat de kleur van karamel had en aan
weerskanten door rotsblokken werd ingesloten. De kleur van de zee
was hier turkoois. Er waren geen aanlegsteigers maar Mark zag een
paar kleine motorbootjes op het strand liggen. Zijn boot gleed door
de schuimende branding over het natte zand en bleef toen steken.
Hij sprong eruit en keek besluiteloos om zich heen. Geen ziel te
bekennen. Hij ging de boot weer op om zijn rugzak te halen. Achter
het strand was een paadje dat hij overstak en klauterde een helling
op. De helling was bezaaid met dikke stenen en overal waren scherpe
rotspunten. Aan de andere kant daalde hij behoedzaam naar beneden.
Halverwege bleef hij staan en tuurde in de verte. Het uitzicht bood
weinig perspectief: geen huis of mens te zien, een kaal troosteloos
gebied. Plotseling begon het te plenzen en de lucht was in een paar
tellen inktzwart geworden. Het begon ook te donderen maar er was
geen weerlicht te zien. De onweersbui was kennelijk nog ver weg en
kondigde alleen zijn komst maar aan. Voorzichtig liep hij terug en
besloot het zandpaadje te volgen dat toch ergens heen moest leiden.
Het kronkelige weggetje was in een paar ogenblikken veranderd in
een modderig beekje. Hij moest er voor waken dat hij geen houvast
zocht bij een struik, waarin giftige spinnen of ander ongedierte
zich doorgaans schuilhielden. De lucht klaarde plotseling op en de
hemel was weer net zo strakblauw als een paar minuten daarvoor.
Opeens hoorde hij een schot en hij liet zich gelijk vallen, terwijl
hij naar een dichte struik tijgerde om zich daarachter te
verbergen. Hij stond er geen moment meer bij stil dat daar
gevaarlijke dieren op de loer konden liggen. Langzaam schoof hij
onder het natte gebladerte en hield zich doodstil toen hij insecten
nijdig hoorde brommen en gonzen omdat hij hun rust had verstoord.
Een paar vervelende vliegen daalden gretig neer op zijn hand. Hij
durfde ze niet weg te slaan om geen andere dieren wakker te maken.
Als er maar geen bloedzuigers in zijn hals of onder zijn shirt
probeerden te komen om hun honger te stillen, dacht hij
benauwd.</p>
<p class="western3" xml:lang="nl-NL">Wie schoot er
in godsnaam op hem? Niemand kon weten dat hij hier was. Hij zat op
de natte grond en tuurde gespannen door de takken toen hij twee
mannenstemmen hoorde. Ze kwamen het pad op en liepen in zijn
richting. De mannen waren, net als hij, tot op het bot doorweekt
door de plensbui. Ze droegen een geweer op hun schouder en hadden
ieder een watang in de hand, een beest dat het beste was te
verglijken met een grote haas, maar het vlees van deze beesten was
lekker en mals. Mark kwam uit zijn schuilplaats tevoorschijn en
deed net of hij zijn broek dichtritste. Hij groette ze vriendelijk,
hield ze staande en zei dat hij hier per ongeluk met zijn boot
terecht was gekomen en op zoek was naar de bewoonde wereld.</p>
<p class="western3" xml:lang="nl-NL">De oudste jager
die een markant en verweerd gezicht had, nam zijn pet af en sloeg
er een paar keer doelloos mee in zijn andere hand. Hij vertelde dat
er ongeveer vier kilometer naar het zuiden een grote haven was waar
hij zijn boot aan kon leggen, en dat het niet verstandig was om het
pad verder te volgen omdat dat verderop onbegaanbaar zou zijn
vanwege een grote modderpoel. Toen Mark vroeg waar zij dan
heenliepen, zei de man dat hun boot ook in het baaitje lag. Hij
zette zijn pet weer op, tikte er even tegenaan en kuierde
verder.</p>
<p class="western3" xml:lang="nl-NL">Terwijl Mark
naar de haven voer was de blauwe hemel al weer verdwenen en lag
verscholen achter spookachtige wolken die de kleur hadden van
paarse beurse plekken. Het gerommel werd nu begeleid door zwakke
lichtflitsen.</p>
<p class="western3" xml:lang="nl-NL">De haven was
vrijwel identiek aan die van Silterstad. Met een dik touw maakte
hij zijn boot vast aan een stevige paal op de steiger, sprong er
toen af en liep even later op het spierwitte strand. Hij
verwonderde zich erover dat het zand van een baai verderop zo van
kleur kon verschillen. Toen hij de weg overstak en een restaurantje
passeerde ging de deur net open. Etensgeuren waaiden hem tegemoet
en herinnerden hem eraan dat het al tijden geleden was dat hij iets
behoorlijks had gegeten. Op de glazen toegangsdeur was een menu
geplakt. Niet langer aarzelen, Mark, gewoon naar binnen gaan en je
maag vullen. Hij nam plaats bij het raam waar een vitrage voor de
onderste helft hing, zodat eters wel naar buiten konden kijken,
maar voorbijgangers niet naar binnen konden gluren. Het was geen
luxe tent en Mark hoopte dat de prijzen navenant waren. Omdat hij
mannen met een watang was tegengekomen, bestelde hij watang.
Normaal zou hij daar niet aan gedacht hebben. Hij bestelde er friet
en groente bij. Friet op Baloreas bestond uit aardappels die in
vier stukken waren gesneden waarna ze geroosterd werden. Als je
groente bestelde, moest je altijd maar afwachten wat je kreeg. Het
maakte niet uit of je in een chic restaurant of in een goedkoop
eettentje zat. Toen het bestelde bier kwam, begon hij gulzig te
drinken. Wat smaakte hem dat goed. Hij keek naar zijn boot die als
een net met sinaasappels lag te dobberen in de zon die weer
stralend tevoorschijn was gekomen. Ik moet de kleur veranderen,
dacht hij. Als iemand naar mij op zoek is, dan is de boot wel heel
opvallend. Blauw of grijs zou minder opvallen. Straks maar even
kijken of er hier een verfwinkel is, nam hij zich voor.</p>
<p class="western3" xml:lang="nl-NL">Zijn maaltijd
kwam. Dat hij niet in een eersteklas restaurant zat bleek wel uit
het feit dat zijn eten op een houten bord werd geserveerd. De
serveerster legde er drie papieren servetten naast, waardoor bij
hem het vermoeden rees dat ze hem als een morsige eter zag. Sommige
specialiteiten op Baloreas vond hij ronduit walgelijk, zoals
geelvlegels die hier ook op het menu stonden. Als hij die zou eten
zou hij dagenlang het gevoel hebben dat hij met een buik vol
kakkerlakken rondliep die zich op het warme plekje in zijn lichaam
ook nog vermeerderden. Snel dwong hij zich om aan iets anders te
denken, anders vreesde hij dat hij de watang eronder zou kotsen, en
dat vond hij wel een lekkernij. De groente bestond uit lange dikke
lichtgroene stengels. Het leek wel wat op prei maar de smaak was
heel anders, een beetje zuur. Terwijl hij genoeglijk van zijn
maaltijd at, verslikte hij zich toen er ineens een groene auto met
gierende remmen voor de eettent tot stilstand kwam. Het
achterportier dat het dichtst bij de stoeprand was ging open en een
jongeman met donker haar rolde naar buiten. Mark schrok zich dood
en dacht een paar momenten dat vriendjes van Grenen hem op de
hielen zaten. De man stond op en zwaaide naar de auto die als een
gek wegstoof. Hij veegde het stof van zijn roestkleurige broek en
stapte het restaurant binnen. Met een grijns op zijn gezicht liep
hij naar het raam. Vlakbij Mark bleef hij staan. ‘Heb je dat
gezien?’ vroeg hij.</p>
<p class="western3" xml:lang="nl-NL">Mark
knikte.</p>
<p class="western2" xml:lang="nl-NL">‘<span class="c1">Dat waren vrienden van me,’ ging de man door. ‘We waren aan
het vissen. Maar omdat ik een paar keer heb gezegd dat ik er flauw
van was en honger had, werden ze kwaad op mij en zijn ze met net
zo’n snelheid naar de kust gevaren als ze hier met de auto voor de
deur aankwamen. Die kerels worden het vissen nooit zat en konden
mij wel wurgen toen ik zei dat ik terug wilde.’ Hij keek Mark aan
en toen die zweeg, zei hij: ‘Je moet toch wat als je je verveelt
tijdens het vissen?’</span></p>
<p class="western2" xml:lang="nl-NL">‘<span class="c1">Inderdaad.’</span></p>
<p class="western2" xml:lang="nl-NL">‘<span class="c1">En ik heb echt honger.’ Hij zei het op een toon alsof Mark aan
zijn eetlust twijfelde.</span></p>
<p class="western2" xml:lang="nl-NL">‘<span class="c1">Dan stel ik je voor hetzelfde te bestellen als ik. Het smaakt
verrukkelijk.’</span></p>
<p class="western3" xml:lang="nl-NL">De man keek
naar zijn bord en knikte. ‘Ziet er inderdaad goed uit.’</p>
<p class="western3" xml:lang="nl-NL">Even vreesde
Mark dat de man bij hem ging zitten, maar gelukkig liep hij weg en
nam achter in het vertrek plaats. Toen de serveerster kwam
informeren of alles naar wens was vroeg Mark haar of er een
verfwinkel in de buurt was. Ze legde hem uit dat als hij de zaak
verliet, hij rechtsaf moest slaan en dan de tweede zijstraat moest
nemen waar een verfwinkel was gevestigd. Ze herhaalde het nog een
keer langzaam waardoor Mark het gevoel kreeg dat hij er niet al te
goochem uitzag.</p>
<p class="western3" xml:lang="nl-NL">Toen de
serveerster nog twee keer bij hem kwam om te vragen of hij iets
wilde drinken, kreeg hij de indruk dat ze hem wel zag zitten. Nou,
hij zag niets in haar. Het was overigens wel een mooie meid.
Afgezien van de Baloreasaanse kenmerken, zag ze er Zuid-Europees
uit met haar lichtgebronsde huid, donker golvend haar en grote
donkerbruine ogen. Ze had een wespentaille en alles daarboven en
daaronder zag er veelbelovend uit. Zelfs haar benen waren bijna
haarloos. Maar hij kon zich niet permitteren om een vrouw op
sleeptouw te nemen.</p>
<p class="western3" xml:lang="nl-NL">Bovendien was
er een andere vrouw die hij steeds voor zich zag. Toen hij haar
even later riep om af te rekenen leek ze teleurgesteld. Hij gaf
haar een royale fooi maar ook die toverde geen glimlach op haar
gezicht. Ze trok een grijns alsof ze in een citroen had gebeten.
Sorry meid, dacht hij, maar deze jongen heeft andere plannen.</p>
<p class="western3" xml:lang="nl-NL">In de winkel
werd hij geholpen door een vriendelijke, dikke vrouw van eind
veertig. Toen hij had uitgelegd wat de bedoeling was, zei ze: ‘Dan
heeft u ongeveer tweeënhalve kilo nodig.’</p>
<p class="western3" xml:lang="nl-NL">Mark knikte
alsof hij dat zelf ook wel wist.</p>
<p class="western2" xml:lang="nl-NL">‘<span class="c1">En ronde verfkwasten van biegershaar.’</span></p>
<p class="western2" xml:lang="nl-NL">‘<span class="c1">Gaat het niet veel sneller met rollers?’ vroeg hij.</span></p>
<p class="western2" xml:lang="nl-NL">‘<span class="c1">Jawel, maar rollers zijn ongeschikt om er een boot mee te
verven. U weet toch dat u de boot eerst een paar keer moet schuren
en lakken voordat u er een verflaag op aanbrengt, hè?’ Ze keek hem
sceptisch aan. Door zijn onwetendheid over kwasten had ze wel
doorgekregen dat hij helemaal niets van de verftheorie
afwist.</span></p>
<p class="western2" xml:lang="nl-NL">‘<span class="c1">U moet grof schuurpapier gebruiken,’ ging ze
verder.</span></p>
<p class="western3" xml:lang="nl-NL">Mark knikte
weer, maar nu een stuk minder overtuigend.</p>
<p class="western2" xml:lang="nl-NL">‘<span class="c1">Hoeveel vellen wilt u?’</span></p>
<p class="western2" xml:lang="nl-NL">‘<span class="c1">Geen één. Ik heb nog genoeg schuurpapier op de
boot.’</span></p>
<p class="western3" xml:lang="nl-NL">De vrouw keek
hem verwonderd aan.</p>
<p class="western3" xml:lang="nl-NL">Mark schoot in
de lach en zei: ‘Echt waar. Ik ben altijd ontzettend zuinig op
schuurpapier.’</p>
<p class="western3" xml:lang="nl-NL">Dat de vrouw
hem niet geloofde bleek wel uit haar opmerking: ‘U kunt beter
zuinig op uw boot zijn dan op een stukje schuurpapier.’ Ze keek hem
met een ironische blik aan. Toen vertelde ze hem wat voor soort
verf hij moest gebruiken en hoe hij dit er het beste op kon
aanbrengen.</p>
<p class="western3" xml:lang="nl-NL">Tien minuten
later sprong hij op zijn boot. Hij besloot om maar gelijk met het
karwei te beginnen. Hij had voor blauwgrijs gekozen. In zijn visie
was dat de minst opvallende kleur, wel lelijk, maar dat was niet
van belang.</p>
<p class="western3" xml:lang="nl-NL">Liggend op het
dek boog hij zich over de zijkant heen en begon te verven. Het
schoot lekker op. Hij begon er zowaar aardigheid in te krijgen.
Onverwacht kwam er een schaduw voor de zon. Hij keek op en zag een
man staan met zijn handen in de zij. Onder zijn korte broek staken
botterige, bruine kortharige benen uit als van een paard. De
bovenkant kon hij wel van een blauwaap geleend hebben. Het kleine,
donkere hoofd werd omkranst door piekerige grijze haren. Zijn
overhemd stond wijd open waardoor Mark de dikke grijze haardos op
zijn borst kon bewonderen. De man schudde meewarig zijn hoofd.
‘Zeker nog nooit eerder geverfd?’</p>
<p class="western2" xml:lang="nl-NL">‘<span class="c1">Eh, nee.’</span></p>
<p class="western2" xml:lang="nl-NL">‘<span class="c1">Ooit gehoord dat een boot op de helling moet als je die een
beetje fatsoenlijk wilt verven?’</span></p>
<p class="western2" xml:lang="nl-NL">‘<span class="c1">Jawel, maar daar heb ik geen tijd voor.’</span></p>
<p class="western2" xml:lang="nl-NL">‘<span class="c1">Dan had je moeten wachten tot je wel tijd had. Je snapt toch
wel dat dit niks wordt?’</span></p>
<p class="western3" xml:lang="nl-NL">Ja, zoveel
begreep Mark wel. Maar het belangrijkste was dat de oranje kleur
niet meer te zien was.</p>
<p class="western2" xml:lang="nl-NL">‘<span class="c1">Als er meer golfslag komt heb je voor niks gewerkt,’ ging de
man door. ‘En je moet ook nooit in de brandende zon gaan verven.
Misschien is het trouwens wel verstandig om de boot naar een
botenkerkhof te brengen. Hij ziet er niet echt betrouwbaar uit en
lijkt aan eeuwige rust toe.’</span></p>
<p class="western3" xml:lang="nl-NL">Waar bemoeide
die kerel zich mee? Mark wilde maar dat hij ophoepelde. Hij wist
ook wel dat zijn opmerkingen hout sneden, maar hij kon moeilijk
zeggen dat hij zijn boot onherkenbaar wilde maken. Toen bleek dat
de man niet van plan scheen weg te gaan, stopte Mark met verven en
zei dat het tijd voor een drankje was. De man had de hint begrepen
en liep door. Hij keek nog een keer achterom en schudde
demonstratief zijn hoofd. Mark stak zijn hand op en zei zacht: ‘Dag
meneer.’ Hij ging weer verder verven.</p>
<p class="western3" xml:lang="nl-NL">Met een voldaan
gevoel bracht hij de laatste penseelstreek aan. Het was geen
meesterwerk geworden maar hij was er best tevreden mee. Zijn plan
om de oranje kleur weg te werken was gelukt. De rand vlak boven het
water was nog wel oranje. Dat moest dan maar. Van een afstand viel
de boot in ieder geval niet meer op. Hij besloot wat boodschappen
in te slaan en op zijn boot te gaan eten.</p>
<p class="western3" xml:lang="nl-NL">Na zijn
maaltijd was hij op de bank gaan liggen en had een paar uur
geslapen. ‘Verdorie,’ schold hij, ‘dat was niet de bedoeling.’ Nu
deed hij vannacht natuurlijk geen oog dicht. Zijn horloge wees
negen uur aan en het was nog niet helemaal donker. Misschien was
het wel een goed idee om wat gezelligheid in een café te zoeken.
Hij rekte zich uit, liep naar de kraan, waste zijn handen, spette
wat water in zijn gezicht, kamde zijn haar en trok een ander shirt
en een lange broek aan. Hij wilde zijn benen bedekken zodat het
niet opviel dat die meer huid dan haar lieten zien. Zijn rode vlek
kon wel op zijn rug of buik zitten. Aan zijn oren kon hij niets
doen. Maar tot nu toe was er niemand geweest die zei dat hij grote
oren had. Die had hij ook niet, volgens Nederlandse begrippen dan.
En op Baloreas waren er ook mensen met een groter formaat oren, ook
al hadden die dan wel een waaiermodel. Hij ging ervan uit dat als
mensen zijn oren zagen, ze dachten dat het een foutje van de natuur
was.</p>
<p class="western3" xml:lang="nl-NL">De hele weg
langs de baai was verlicht met knipperende neonreclames. Het lijkt
wel een openlucht gokhal, dacht hij. Hij ging een bar binnen waar
met bescheiden blauwe letters op het raam de naam ‘Poga’ was
aangegeven. Het was er druk. Mark hees zich op een kruk en bestelde
rood bier. Hij kreeg een klap op de rug van de man die naast hem
ging zitten. ‘Hallo makker. Betaal jij de eerste of de tweede
ronde?’</p>
<p class="western2" xml:lang="nl-NL">‘<span class="c1">Zeg maar wat je hebben wilt,’ reageerde Mark stuurs. Hij hield
niet van zulke brutale knapen. Echter, om ruzie te voorkomen stelde
hij zich maar flexibel op.</span></p>
<p class="western2" xml:lang="nl-NL">‘<span class="c1">Ook bier,’ zei de man. ‘Maar dan blauw. Ik ben trouwens Erik.’
Hij stak zijn hand uit.</span></p>
<p class="western2" xml:lang="nl-NL">‘<span class="c1">Mark. Aangenaam.’</span></p>
<p class="western3" xml:lang="nl-NL">Erik zag er
niet als een slappeling uit. Zijn haar was donker en dik, zijn kin
ongeschoren en zijn kaken krachtig. Hij droeg een wit T-shirt
zonder mouwen waardoor zijn stevige biceps zichtbaar waren. Geen
mannetje om een gevecht mee te beginnen. Hij had rusteloze ogen die
niets leken te ontgaan en een trek om de mond die een gevoel van
humor suggereerde.</p>
<p class="western2" xml:lang="nl-NL">‘<span class="c1">Ik heb je hier nog nooit eerder gezien,’ begon Erik het
gesprek. ‘Had je een andere stamkroeg en beviel die niet
meer?’</span></p>
<p class="western2" xml:lang="nl-NL">‘<span class="c1">Nee. Ik heb geen vaste kroeg. Ik hou van
afwisseling.’</span></p>
<p class="western2" xml:lang="nl-NL">‘<span class="c1">Drink eens wat door,’ spoorde Erik hem aan terwijl hij twee
vingers als worsten opstak naar de barkeeper. Nog geen tien tellen
later stond er een kolossaal glas bier voor Mark. ‘Welke kleur is
dit?’ vroeg hij.</span></p>
<p class="western2" xml:lang="nl-NL">‘<span class="c1">Zie je dat niet? Geel. Hij is wel wat duurder, maar je moet
hem echt eens proeven. Of ken je deze smaak al?’</span></p>
<p class="western3" xml:lang="nl-NL">Mark had nog
nooit geel bier in Silterstad gezien. ‘Nee, ik hou het altijd bij
rood.’</p>
<p class="western2" xml:lang="nl-NL">‘<span class="c1">Ik dacht dat je van afwisseling hield,’ lachte Erik. Mark
kreeg weer een dreun op zijn rug.</span></p>
<p class="western2" xml:lang="nl-NL">‘<span class="c1">Woon je al lang in Oska?’</span></p>
<p class="western3" xml:lang="nl-NL">Eindelijk
hoorde hij hoe de plaats heette. ‘Nee, eerlijk gezegd ben ik
verdwaald. Tijdens het varen ben ik in slaap gevallen en de boot
heeft me hierheen geloodst.’</p>
<p class="western2" xml:lang="nl-NL">‘<span class="c1">Linke soep om de boot soevereiniteit te geven. Waar woon je
dan?’</span></p>
<p class="western2" xml:lang="nl-NL">‘<span class="c1">In Silterstad.’</span></p>
<p class="western2" xml:lang="nl-NL">‘<span class="c1">Dat is niet zo ontzettend ver.’</span></p>
<p class="western3" xml:lang="nl-NL">Het speet Mark
dat hij niet zei hoe ver en hij wilde er niet naar vragen.</p>
<p class="western3" xml:lang="nl-NL">Erik vertelde
dat hij botenbouwer was en begon enthousiast over zijn vak te
praten. Mark luisterde geïnteresseerd en moest een paar keer
hartelijk lachen om de anekdotes die hij vertelde.</p>
<p class="western3" xml:lang="nl-NL">Het geroezemoes
in het vertrek verstomde plotseling, de barman leek te verstijven
en mompelde toen een verwensing. Verbaasd draaide Mark zich om en
zijn ogen werden groot van ontzetting. Er kwamen vier mannen de
tent binnen die net zo’n uniform droegen als hij in Silterstad had
gedragen. Ze kwamen toch niet voor hem? Drie mannen gingen aan een
tafeltje zitten en één liep naar de bar en bleef naast Mark staan.
Even viel zijn oog op hem, maar toen richtte hij zich tot de
barkeeper. ‘En Leo, beste jongen, hoe gaan de zaken?’</p>
<p class="western2" xml:lang="nl-NL">‘<span class="c1">Tot jullie komen gaan de zaken altijd goed,’ gromde Leo
kwaad.</span></p>
<p class="western2" xml:lang="nl-NL">‘<span class="c1">Zo te horen verheug je je elke keer grandioos op ons bezoek.
Schenk ons eens een biertje in. Je weet welk soort.’</span></p>
<p class="western3" xml:lang="nl-NL">Corrupte
agenten, wist Mark. In Silterstad scheen er één man op rooftocht te
gaan, hier kwamen ze met z’n vieren binnen.</p>
<p class="western3" xml:lang="nl-NL">Leo voerde met
een protesterende zucht de opdracht uit.</p>
<p class="western3" xml:lang="nl-NL">De agent ging
rechts van Mark zitten, hief zijn glas en zei: ‘Proost.’</p>
<p class="western3" xml:lang="nl-NL">Mark gaf hem
een vaag knikje maar toostte niet mee.</p>
<p class="western3" xml:lang="nl-NL">De agent deed
of hij zijn afwijzende houding niet merkte en vroeg beleefd: ‘Zit u
ook in zaken, meneer?’</p>
<p class="western2" xml:lang="nl-NL">‘<span class="c1">Gelukkig niet. Ik geef mijn geld liever aan iets anders uit
dan aan de politie,’ antwoordde hij. Hij wist niet welke
consequenties die opmerking zou hebben, maar een onbedwingbare
drang deed hem die ventileren.</span></p>
<p class="western2" xml:lang="nl-NL">‘<span class="c1">Het enige wat wij doen,’ zei de agent afgemeten, ‘is eigenaars
van een zaak beschermen tegen uitschot.’ Er stond een kilte in zijn
bruine ogen die voor menigeen angstaanjagend moest zijn, vermoedde
Mark. ‘Een heel sociale bezigheid,’ reageerde Mark met een
spottende grijns.</span></p>
<p class="western2" xml:lang="nl-NL">‘<span class="c1">Mag ik dan vragen wat u voor de kost doet?’</span></p>
<p class="western2" xml:lang="nl-NL">‘<span class="c1">Ik rentenier, maar zeg er nadrukkelijk bij dat ik geen
politiebescherming nodig heb.’</span></p>
<p class="western2" xml:lang="nl-NL">‘<span class="c1">Hoe kan het dat iemand op zo’n jonge leeftijd al zoveel geld
heeft dat die nu al op zijn lauweren kan rusten?’</span></p>
<p class="western2" xml:lang="nl-NL">‘<span class="c1">Wie heeft het over geld? Ik leef van de lucht en alles wat ik
op mijn pad tegenkom.’</span></p>
<p class="western3" xml:lang="nl-NL">De agent keek
hem priemend aan en leek te overwegen of hij daar op in moest gaan,
besloot van niet en wendde zich weer tot Leo. ‘Heb je intussen al
een vergunning, Leo?’ vroeg de agent op een mierzoete toon.</p>
<p class="western2" xml:lang="nl-NL">‘<span class="c1">Wat een flikker,’ fluisterde Erik in Marks
linkeroor.</span></p>
<p class="western2" xml:lang="nl-NL">‘<span class="c1">Nee,’ reageerde Erik toen fel, ‘die heeft hij nog steeds niet
omdat jullie weigeren hem te vertellen waar hij die kan
halen.’</span></p>
<p class="western2" xml:lang="nl-NL">‘<span class="c1">Bent u ook zelfstandig ondernemer?’ vroeg de agent zoetsappig
aan Erik.</span></p>
<p class="western2" xml:lang="nl-NL">‘<span class="c1">Ik kijk wel uit. Als ik werk, werk ik voor de poen en niet met
de bedoeling om met mijn zuurverdiende geld de locale politie van
een nog dikkere buik te voorzien. Ik laat mijn geld nog liever door
de wilde dieren opvreten dan door jullie. Daarom rommel ik liever
maar wat aan. Hé Leo,’ zei hij er gelijk achteraan, ‘geef mijn
vriend en mij nog een keer hetzelfde, wil je? En laat die agenten
deze keer hun eigen vertering betalen.’</span></p>
<p class="western3" xml:lang="nl-NL">Mark was
onvriendelijk en afstandelijk tegen de agent geweest, maar Erik was
ronduit grof en provocerend. Dat vond de agent kennelijk ook, want
die zei: ‘Ik heb het gevoel dat u moeilijkheden zoekt.
Waarschijnlijk is het u ontgaan dat we hier met vier politiemensen
zijn.’ Hij sprak de woorden dreigend uit. Maar Erik was geen man
die daarvan onder de indruk kwam. ‘Kijk eens om u heen, hooghartig
agentje. Dan ziet u hier ongeveer twintig kerels zitten. Als u het
op een handgemeen aan wilt laten komen heb ik een vaag vermoeden
wie dat gaat winnen. Wij zijn niet echt vrienden van de politie. En
de heren agenten hebben vast wel een idee waaraan dat ligt. En nog
iets.’ Erik ging staan, liep langzaam naar de agent toe en bleef
achter hem staan. De man draaide zich met een autoritaire trek op
zijn gezicht naar hem om.</p>
<p class="western2" xml:lang="nl-NL">‘<span class="c1">Wees zo verstandig om Leo in de toekomst niet weer lastig te
vallen. Alle klanten staan achter hem.’ De toon van Erik was kwaad
en gebiedend en hij had een onheilspellende blik in zijn ogen. ‘Doe
eens wat de politie verondersteld wordt te doen. En de klanten
zouden het op prijs stellen als ze hun gezellig avondje nu kunnen
voortzetten. Dus…’</span></p>
<p class="western3" xml:lang="nl-NL">Erik maakte een
armzwaai naar de deur.</p>
<p class="western3" xml:lang="nl-NL">De agent
weifelde even maar stond toen op. ‘Kom heren,’ zei hij tegen zijn
collega’s. ‘We moeten weer verder met surveilleren.’</p>
<p class="western2" xml:lang="nl-NL">‘<span class="c1">Surveilleren noemt hij dat!’ riep Erik heel hard. ‘Wij noemen
het stelen.’</span></p>
<p class="western3" xml:lang="nl-NL">De agenten
reageerden niet. Toen ze bij de deur stonden, riep Erik: ‘Hohoho,
dat gaat zomaar niet. Jullie moeten je consumptie nog betalen.’</p>
<p class="western2" xml:lang="nl-NL">‘<span class="c1">Die mag jij voor ons betalen,’ blafte de agent die door Erik
naar de uitgang was gezwaaid.</span></p>
<p class="western3" xml:lang="nl-NL">Toen de deur
achter de agenten dichtsloeg, begon Erik te grinniken. ‘Zo,
opgeruimd staat netjes.’</p>
<p class="western2" xml:lang="nl-NL">‘<span class="c1">Hier krijg ik een hoop gelazer mee, Erik,’ merkte Leo
verontrust op.</span></p>
<p class="western2" xml:lang="nl-NL">‘<span class="c1">Laat het me dan weten, dan trommel ik een knokploeg bij
elkaar. In elk geval zijn ze vertrokken zonder je zogenaamde
beschermingsgeld.’</span></p>
<p class="western2" xml:lang="nl-NL">‘<span class="c1">Die komen geheid terug,’ zei hij somber.</span></p>
<p class="western3" xml:lang="nl-NL">Mark
veronderstelde dat de politie hier net als in Silterstad haar
acties rechtvaardigde met termen als ‘helaas is het broodnodig’ en
‘het is in belang van de veiligheid’.</p>
<p class="western2" xml:lang="nl-NL">‘<span class="c1">Ik heb wel waardering voor je optreden,’ zei Mark tegen Erik,
‘als er maar geen staartje achteraan komt.’</span></p>
<p class="western3" xml:lang="nl-NL">Erik haalde
nonchalant zijn schouders op. ‘Dat raad ik die smeerlappen niet
aan. Ik lust ze rauw.’</p>
<p class="western3" xml:lang="nl-NL">Terwijl Erik
met de politieman aan het bakkeleien was had hij hem de hele tijd
geobserveerd en was tot de conclusie gekomen dat hij hem wel mocht.
Het was een ruige vent, maar hij maakte tevens een serieuze en
betrouwbare indruk.</p>
<p class="western3" xml:lang="nl-NL">De klanten in
de bar waren aardig timide geworden door het intermezzo. Ze spraken
nu op gedempte toon met elkaar.</p>
<p class="western3" xml:lang="nl-NL">Mark vond het
ondraaglijk benauwd worden in het café, maar wist niet of dat door
de politie-inval, de alcohol of gewoon door het warme weer kwam.
Hij veegde het zweet van zijn voorhoofd en zag dat Eriks gezicht
ook glom van de transpiratie. Hij doofde zijn sigaret in de asbak
en kondigde aan dat hij vertrok.</p>
<p class="western2" xml:lang="nl-NL">‘<span class="c1">Neem nog eentje op de valreep,’ zei Erik.</span></p>
<p class="western2" xml:lang="nl-NL">‘<span class="c1">Nee, dank je. Ik heb genoeg gehad.’</span></p>
<p class="western2" xml:lang="nl-NL">‘<span class="c1">Ik jaag je toch niet weg door mijn antipolitieoptreden, hè?’
vroeg hij met een quasi schuldig gezicht.</span></p>
<p class="western2" xml:lang="nl-NL">‘<span class="c1">Beslist niet. Ik vond het een perfecte voorstelling. Als
iedereen de politie op die manier bejegende, zou het gelijk gebeurd
zijn met hun zwendelpraktijken.’</span></p>
<p class="western3" xml:lang="nl-NL">Erik knikte
aarzelend, waaruit Mark concludeerde dat een dergelijke houding
totaal niets uit zou halen. ‘Ben je van plan om hier morgenavond
weer te komen?’ vroeg Erik toen.</p>
<p class="western2" xml:lang="nl-NL">‘<span class="c1">Waarschijnlijk wel.’</span></p>
<p class="western2" xml:lang="nl-NL">‘<span class="c1">Tot morgen dan.’</span></p>
<p class="western3" xml:lang="nl-NL">Toen Mark
buiten stond zoog hij de frisse lucht diep in. Het weer was nu om
op te vreten, vond hij. Zonde om al naar kooi te gaan. Een
avondwandeling zou hem goed doen. Behalve de verfzaak, het
restaurant, een curiositeitenwinkeltje en de kroeg had hij nog
niets van Oska gezien. Het was wel niet het juiste tijdstip om een
inspectietocht te ondernemen, maar hij had er gewoon zin in. Op
zijn dooie gemak slenterde hij over de strandweg en sloeg aan het
eind linksaf. Nu hij van de strandweg af was, werd het een stuk
donkerder. Hij liep de straat, die halverwege een grote bocht naar
rechts maakte, toch maar uit en was verbaasd dat er een park voor
hem opdoemde. Hij had een rotsachtig gebied verwacht zoals dat
achter de eerste baai was. In het zwakke schijnsel van een
straatlantaarn die op de hoek stond, kon hij bloemperken en een
vijver onderscheiden. Hij besloot het park te doorkruisen. Rond de
vijver liep een grindpad. Maar om op een voor hem zelf
onverklaarbare reden ging hij op het gras lopen zodat zijn
voetstappen niet te horen waren. Er stonden verscheidene houten
bankjes langs de vijver en hij nam op de tweede plaats. Toen stak
hij een sigaret op en begon om zichzelf te lachen dat hij zo
geruisloos door het park was gelopen en nu een sigaret zat te roken
die op kilometers afstand te zien was. Hij dacht aan Erik en was
stellig van plan om hem de volgende avond weer te zien. Zijn
aanvankelijke inschatting dat Erik een brutale vent was, bleek
onjuist. Hij was juist een fatsoenlijke, joviale, fidele vent. Erik
leek hem een vriend voor het leven, maar dat had hij ook van Winner
gedacht en wat was die hem dik tegengevallen. Op het tuinfeestje
had hij geen woord tegen hem gezegd. Winner had het veel te druk
met zijn vriendjes gehad. Gezien de dure kleding van die heren ging
hij ervan uit dat het invloedrijke zakenmensen waren, die niet door
de politie uitgekleed werden. Winner had hem aan niemand
voorgesteld, zelfs niet aan zijn vrouw en hij had nog zo zijn best
gedaan om een mooi presentje voor haar te kopen. Hij was zeker een
half uur in het dure winkeltje op de kade geweest voordat hij een
keus had gemaakt. Het cadeau had hem een rib uit zijn lijf gekost
maar dat had hij graag voor de vrouw van zijn vriend overgehad.
Mooie vriend, dacht hij schamper. Na het weekend had Winner hem
gevraagd of hij het ook zo’n geslaagd feestje had gevonden. Cynisch
had hij geantwoord dat hij nog nooit in zijn leven zo’n schitterend
feest had bijgewoond. En het voor geen goud had willen missen.</p>
<p class="western2" xml:lang="nl-NL">‘<span class="c1">Ben je klaar met je sarcastisch gelul?’ had Winner nijdig
gezegd.</span></p>
<p class="western2" xml:lang="nl-NL">‘<span class="c1">Ik wilde je alleen maar duidelijk maken hoe fantastisch ik het
heb gevonden. Ik ben diep verontwaardigd dat je mijn antwoord
verkeerd interpreteert.’</span></p>
<p class="western3" xml:lang="nl-NL">Winner had hem
onzeker aangekeken en wist duidelijk niet meer wat hij ervan denken
moest. ‘Laten we maar gaan werken,’ had hij toen nors gebromd.
Inwendig moest hij grinniken omdat de kostbare vaas die hij voor
Winners vrouw had gekocht nu bij hem in de kajuit stond. Met een
glunderend gezicht had hij haar die overhandigd, maar ze had hem
niet eens aangepakt en gezegd dat hij hem maar ergens op een tafel
of onder de tafel kwijt moest zien te raken. Hij had zich diep
beledigd gevoeld en had het cadeau naast de terrasdeur op de grond
gelegd. Zonder iets tegen iemand te zeggen was hij rond elf uur
vertrokken, had de vaas opgepakt en was het huis uitgelopen. Nog
steeds vroeg hij zich af waarom hij in vredesnaam was uitgenodigd
als niemand belangstelling voor hem had.</p>
<p class="western3" xml:lang="nl-NL">Kon hij maar
contact met de aarde maken en vertellen dat de politie hier een
oplichtersbende was, dacht hij. Maar ach, wat interesseerde de
aardbewoners dat ook. Veel te ver van hun bed en ze hadden genoeg
aan hun eigen ellende. Oorlogen en armoede genoeg. Dat vond hij op
Baloreas ook zo vreemd. Hier schenen geen oorlogen voor te komen.
Er waren dan ook geen militairen. De politie scheen elke regio,
zoals een land hier werd genoemd, onder controle te hebben.</p>
<p class="western2" xml:lang="nl-NL">‘<span class="c1">Wat doe jij hier nou?’ hoorde hij een bekende stem verrast
zeggen.</span></p>
<p class="western2" xml:lang="nl-NL">‘<span class="c1">Hé Erik, hetzelfde kan ik jou vragen.’</span></p>
<p class="western2" xml:lang="nl-NL">‘<span class="c1">Ik heb vrijwel meteen na jou de bar verlaten en toen ik
thuiskwam was mijn vrouw er nog niet en besloot ik nog maar een
ommetje te maken.’</span></p>
<p class="western3" xml:lang="nl-NL">Na een half
uurtje gekletst te hebben liepen ze samen door het park terug.</p>
<p class="western2" xml:lang="nl-NL">‘<span class="c1">Nou, ik ben er. Bedankt voor het thuisbrengen,’ zei
Erik.</span></p>
<p class="western2" xml:lang="nl-NL">‘<span class="c1">Woon je hier?’ Mark zag een gazon met rondom tuinlampjes op
kniehoogte met daarachter een groot wit huis. ‘Niet gek. Ik dacht
trouwens dat je boten bouwde. Waar is je werf dan?’</span></p>
<p class="western2" xml:lang="nl-NL">‘<span class="c1">Achter mijn huis. Dat wil zeggen dat ik een grote loods heb
waar ik boten bouw. Dan breng ik ze met een trailer naar zee. Die
heb ik zelf geconstrueerd.’ Zijn stem klonk niet zonder trots bij
die laatste woorden. ‘Ik heb overigens wel een werf gehad aan de
oostkant van de baai. Aangezien daar regelmatig agenten langskwamen
die een paar graantjes van mijn verdiensten mee wilden pikken en
mijn vrouw daar doodziek van werd, wilde ze er weg. Ik weigerde om
te betalen met als gevolg dat ze steeds vaker langskwamen. Mijn
vrouw voelde zich bedreigd en was van mening dat ik moest betalen
om van die afpersers af te zijn. Ik heb ze na haar smeekbede twee
keer betaald en toen was ik het zat. Ik heb de werf verkocht en ben
hier begonnen.’</span></p>
<p class="western2" xml:lang="nl-NL">‘<span class="c1">En hier komen ze niet?’</span></p>
<p class="western2" xml:lang="nl-NL">‘<span class="c1">Nee. Ze weten van niks. En de bewoners kijken wel uit om ze in
te lichten. Wat doe jij eigenlijk voor werk?’</span></p>
<p class="western2" xml:lang="nl-NL">‘<span class="c1">Ik kan heel goed boten verven,’ ontweek Mark de vraag. Toen
hij Erik vertelde dat zowel de verkoopster als een voorbijganger
gezegd had dat hij alles verkeerd deed, begon Erik onbedaarlijk te
lachen. ‘Ik bied je dus geen baantje als schilder aan.’</span></p>
<p class="western2" xml:lang="nl-NL">‘<span class="c1">Heel verstandig, want dan zou je geen boot meer
verkopen.’</span></p>
<p class="western2" xml:lang="nl-NL">‘<span class="c1">Heb je zin om morgenavond bij mij thuis wat te komen drinken?’
vroeg Erik ineens.</span></p>
<p class="western2" xml:lang="nl-NL">‘<span class="c1">Ja, gezellig. Dan loop ik nu door want is het al
middernacht.’</span></p>
<p class="western2" xml:lang="nl-NL">‘<span class="c1">Oké. Tot morgen dan.’</span></p>
<p class="western3" xml:lang="nl-NL">De enige
geluiden in de nacht die Mark hoorde toen hij het strand opliep was
het slaan van de golven tegen de boten en een onderdrukt geluid
alsof iemand voorzichtig hoestte. Er was een zwak windje opgestoken
waardoor de lichtjes van de boten dansend naderbij kwamen. Toen hij
de steiger opliep, hoorde hij mensen ingehouden lachen op de boot
die naast de zijne lag. De gele ronde lampjes deden feestelijk aan
in het maanlicht, alsof het om een stiekem georganiseerd
kinderfeestje ging. Verderop ontwaarde hij ook nog verscheidene
mensen op het dek die van de zwoele nacht genoten.</p>
<p class="western3" xml:lang="nl-NL">26</p>
<p class="western2" xml:lang="nl-NL"><a id="h26"></a> <span class="c1">Erik stelde Mark aan zijn vrouw Sira
voor. Een knappe meid met honingblond haar dat ze in een staart
droeg. Ze had vriendelijke blauwe ogen die rust uitstraalden. In
alles leek ze de tegenpool van Erik. Erik was meer het ruwe type
terwijl zijn vrouw heel beschaafd overkwam. Nadat Mark een
rondleiding in het schitterende huis van Erik had gekregen, stelde
die voor om in de voortuin te gaan zitten. ‘Ik vind het altijd
gezelliger als ik wat verkeer voorbij zie komen. In de achtertuin
is het maar een dooie bedoening. Sira zit liever in de achtertuin
omdat ze vindt dat ze hier te koop zit. Als je ook liever in
de…’</span></p>
<p class="western2" xml:lang="nl-NL">‘<span class="c1">Nee, nee ik vind het hier prima,’ zei Mark.</span></p>
<p class="western3" xml:lang="nl-NL">Ze gingen op de
blauwe tuinstoelen met dikke geblokte kussens zitten. Het gazon
rook naar pas gemaaid gras en vogels kwinkeleerden naar hartelust
om hen heen.</p>
<p class="western2" xml:lang="nl-NL">‘<span class="c1">Wat heb je vandaag gedaan?’ vroeg Erik. ‘Je boot van een nieuw
verflaagje voorzien?’</span></p>
<p class="western2" xml:lang="nl-NL">‘<span class="c1">Nee, dat was niet nodig. Die ziet er perfect uit. Ik heb
vandaag helemaal niets uitgevoerd. Alleen maar van het mooie weer
genoten.’</span></p>
<p class="western2" xml:lang="nl-NL">‘<span class="c1">Ja, dat kunnen rijkaards zich veroorloven terwijl arme
stakkers zoals ik zich kapot moeten zwoegen. Het valt niet mee om
in de loods met deze hitte te werken. Het is net een
oven.’</span></p>
<p class="western3" xml:lang="nl-NL">Sira kwam er
met een dienblad aan en zette dat op tafel.</p>
<p class="western2" xml:lang="nl-NL">‘<span class="c1">Jullie redden je wel, hè?’ glimlachte ze.</span></p>
<p class="western3" xml:lang="nl-NL">Na de koffie
stelde Erik voor om een eind te gaan wandelen.</p>
<p class="western3" xml:lang="nl-NL">Toen ze weer
terugkwamen werden ze opgewacht door een verontruste Sira. ‘Waar
komen jullie wel vandaan?’</p>
<p class="western2" xml:lang="nl-NL">‘<span class="c1">We hebben een stukje gelopen,’antwoordde Erik.</span></p>
<p class="western2" xml:lang="nl-NL">‘<span class="c1">Waarom in vredesnaam?’</span></p>
<p class="western2" xml:lang="nl-NL">‘<span class="c1">Omdat het zulk zalig weer is.’</span></p>
<p class="western2" xml:lang="nl-NL">‘<span class="c1">En in de tuin is het geen zalig weer?’ reageerde ze
spottend.</span></p>
</body>
</html>
