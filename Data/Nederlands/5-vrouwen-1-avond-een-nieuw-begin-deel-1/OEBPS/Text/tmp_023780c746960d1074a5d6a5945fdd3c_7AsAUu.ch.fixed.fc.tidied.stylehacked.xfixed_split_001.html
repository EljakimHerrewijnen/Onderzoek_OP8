<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<meta name="generator" content="HTML Tidy for Linux (vers 7 December 2008), see www.w3.org"/>
<meta http-equiv="CONTENT-TYPE" content="text/html; charset=utf-8"/>

<meta name="GENERATOR" content="OpenOffice.org 3.0 (Unix)"/>
<meta name="AUTHOR" content="groningen"/>
<meta name="CREATED" content="20140502;7580000"/>
<meta name="CHANGED" content="20140502;7595900"/>
<meta name="Info_1" content=""/>
<meta name="Info_2" content=""/>
<meta name="Info_3" content=""/>
<meta name="Info_4" content=""/>
<title>Ik zal je vinden</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
<body dir="ltr" class="calibre">
<p class="SWchapter" xml:lang="nl-NL" id="calibre_toc_2">Notes</p>
<p class="western" xml:lang="nl-NL">This ebook is
licensed for your personal enjoyment only. This ebook may not be
re-sold or given away to other people. If you would like to share
this book with another person, please purchase an additional copy
for each recipient. If you’re reading this book and did not
purchase it, or it was not purchased for your use only, then please
return to Smashwords.com and purchase your own copy. Thank you for
respecting the hard work of these authors</p>
<p class="western1" xml:lang="nl-NL"> </p>
<p class="western" xml:lang="nl-NL">Smashwords
Editie, Licentie</p>
<p class="western" xml:lang="nl-NL">Dit e-book is
uitsluitend voor uw persoonlijke plezier. Dit e-book mag niet
worden doorverkocht of doorgegeven aan iemand anders. Als u dit
boek wilt delen met iemand anders, koop dan alstublieft een extra
exemplaar voor elke ontvanger. Als u dit boek leest en u hebt het
niet gekocht, of het was niet gekocht voor uitsluitend uw gebruik,
ga dan alstublieft naar Smashwords.com en schaf uw eigen exemplaar
aan. Dank u voor het respecteren van het harde werk van deze
auteurs.</p>
<p class="western2" xml:lang="nl-NL"> <br class="calibre1"/></p>
<p class="western2" xml:lang="nl-NL"> <br class="calibre1"/></p>
<p class="western3" xml:lang="nl-NL">Alles heeft
Mark Weegers in het leven altijd meegezeten, totdat hij ten
onrechte wordt beschuldigd van moord op een collega. Als hij de
gevangenis verlaat, zit hij vol wraakgevoelens en frustraties. Hij
heeft maar één doel: de ware schuldige vinden. Alle waarschuwingen
en goede raadgevingen ten spijt, kan niets hem ervan weerhouden om
te proberen van alle blaam gezuiverd te worden. Hij gaat zelfs op
een geheime missie die riskanter en absurder is dan hij ooit had
kunnen vermoeden. De moderne Nederlandse geavanceerde technologie
stelt hem daartoe in staat. Hij belandt in een gebied waarvan nog
niemand is teruggekeerd. Het verhaal krijgt een volstrekt
onverwachte wending, waardoor het onmogelijk is te stoppen met
lezen.</p>
<p class="western2" xml:lang="nl-NL"> <br class="calibre1"/></p>
<p class="western3" xml:lang="nl-NL">De kracht van
Huizing schuilt in de achteloosheid waarop ze op een boeiende en
beeldende manier de adembenemende avonturen van Mark beschrijft
waardoor de lezer zich ten nauwste betrokken voelt bij de
speurtocht.</p>
<p class="western2" xml:lang="nl-NL"> <br class="calibre1"/></p>
<p class="western2" xml:lang="nl-NL"> <br class="calibre1"/></p>
<p class="western3" xml:lang="nl-NL">1</p>
<p class="western2" xml:lang="nl-NL"><a id="h1"></a> <span class="c1">Met de armen onder zijn hoofd
gevouwen lag Mark uitgestrekt op zijn bed. Hij draaide zijn gezicht
opzij en keek naar de kat. ‘Babar, dit is de laatste avond dat we
samen in de cel zitten, want morgen ben ik vrij.’</span></p>
<p class="western3" xml:lang="nl-NL">Een sterke
behoefte voelend aan gezelschap, had hij met een beetje fantasie,
zijn zwarte ribbeltrui omgetoverd in een kat. Om het echter te doen
lijken waren de mouwen, die de voorpoten van de kat moesten
voorstellen, een stukje over de zitting van de stoel geschoven.
Eerst had hij er een menselijk figuur van willen maken. In eenzame
uren zou die dan zijn gesprekspartner zijn, maar dat was wel heel
erg pathetisch. Beseffend dat het ook niet normaal was om tegen een
denkbeeldige kat te praten, leek het hem toch minder belachelijk
dan tegen een mens van trui te praten. Mensen die hem kenden zouden
in deze handeling kunnen zien dat zijn verstand naar beneden was
gegleden, maar niets was minder waar. Zou hij alle ellende van zich
af kunnen schudden zonder er een trauma aan over te houden?</p>
<p class="western3" xml:lang="nl-NL">Verwachtend
deze avond in een euforische roes te verkeren, was juist het
omgekeerde het geval. Een onverklaarbare neerslachtigheid overviel
hem en hij zuchtte een paar keer diep. Hier in de gevangenis, die
volgens hem ten onrechte een kliniek werd genoemd, had hij in het
begin vol wraakgevoelens gezeten. Zijn plan was, wanneer de
gevangenisdeur achter hem gesloten werd, om iedereen die voor zijn
opsluiting verantwoordelijk was overhoop te schieten. Nu dacht hij
daar wat genuanceerder over. Het zou een stomme zet zijn, want om
voor altijd achter de tralies te komen was niet bepaald een
aanlokkelijk idee; zo comfortabel was het hier nu ook weer niet.
Maar dat ze er voor zouden boeten stond als een paal boven water.
Ook al wist hij nog niet wie die ze waren.</p>
<p class="western3" xml:lang="nl-NL">Nachtenlang had
hij wakker gelegen om uit te puzzelen wat de beste strategie zou
zijn. Verder dan wat vage ideeën was hij niet gekomen. Als
duidelijk werd dat men hem ten onrechte had veroordeeld, zou
schadevergoeding een kleine genoegdoening zijn voor al het leed dat
hem was aangedaan. Maar geld woog bij lange na niet op tegen alle
schade die hem berokkend was. Hij was alles kwijt: zijn vriendin,
zijn baan, zijn huis - ook al was het dan maar een huurhuis - maar
vooral zijn goede naam. Hij was niet alleen financieel beschadigd,
maar vooral emotioneel en geestelijk.</p>
<p class="western3" xml:lang="nl-NL">In een
democratisch land als Nederland waar een streven naar
rechtvaardigheid een kenmerk is, had het rechtssysteem in zijn
geval zwaar gefaald. Ook als vast zou komen te staan dat hij
onschuldig was, dan nog zou zijn omgeving hem mijden en met scheve
ogen aankijken. Iemand die in de gevangenis had gezeten was nu
eenmaal besmet. Waar rook is, is vuur, zouden de mensen denken.</p>
<p class="western3" xml:lang="nl-NL">Zijn gedachten
gingen naar zijn moeder die een maand na zijn verblijf in de
kliniek op bezoek was geweest. Hij mocht één keer per week een uur
bezoek hebben en zij was de eerste en, naar later bleek, ook de
enige die van dat recht gebruik had gemaakt. Bezorgd, bangelijk en
onwennig had ze in de bezoekerskamer gezeten. Hij had altijd een
goede band met zijn moeder gehad en was haar dolgelukkig om de hals
gevlogen. Zacht, maar gedecideerd had ze hem afgeweerd. Verbaasd
had hij haar aangekeken.</p>
<p class="western2" xml:lang="nl-NL">‘<span class="c1">Wat heb je nu gedaan, jongen?’ had ze gefluisterd.</span></p>
<p class="western2" xml:lang="nl-NL">‘<span class="c1">Niks. Ik heb helemaal niks gedaan. Ik ben erin
geluisd.’</span></p>
<p class="western3" xml:lang="nl-NL">Ze had hem
ongelovig aangekeken. ‘Je bent toch veroordeeld?’</p>
<p class="western2" xml:lang="nl-NL">‘<span class="c1">Dat wil nog niet zeggen dat ik schuldig ben, moeder,’ had hij
met stemverheffing gereageerd. Toen hij zei dat zij hem als geen
ander kende en moest weten dat hij nooit iemand zou vermoorden, had
ze meewarig haar hoofd geschud en gezegd: ‘Je weet nooit wat er
werkelijk in je kind omgaat.’</span></p>
<p class="western3" xml:lang="nl-NL">Hij was woest
geworden en had gezegd dat ze niet weer op bezoek hoefde te komen
en met driftige passen had hij het vertrek verlaten. Ze had een
reep chocolade voor hem meegenomen. Een reep, nota bene, als een
oma die bij haar kleinkind op bezoek ging. Hij had hem op de tafel
laten liggen.</p>
<p class="western3" xml:lang="nl-NL">Hij keek naar
het plafond boven hem waar hij elk vlekje en scheurtje kende.
Urenlang had het plafond hem beziggehouden. In de patronen herkende
hij van alles. Als hij er een land in zag, dat hij bezocht had, dan
liet hij zijn gedachten gaan over dat land en beleefde het bezoek
opnieuw. Ook zag hij vogels, honden, olifanten, bloemen en
gezichten van mensen; zelfs van mensen van wie hij het bestaan
bijna vergeten was. Het plafond was zijn belangrijkste speeltje
geworden. Ook de muur tegenover het bed vertoonde scheuren. Toen
hij niets nieuws meer in de muur had kunnen ontdekken, had hij de
schrijfpunt van zijn pen weg geklikt en met het metalen dopje
lukraak krassen op de muur gemaakt zodat de nieuwe patronen hem
andere, verrassende beelden toonden.</p>
<p class="western3" xml:lang="nl-NL">Hij was blij
dat hij de cel niet met iemand hoefde te delen. Het idee alleen al
om boven of onder een ander te liggen die hem ’s nachts wakker zou
houden door gesnurk of gezanik, vond hij onverdraaglijk.</p>
<p class="western3" xml:lang="nl-NL">Het gezicht van
Wolters verscheen op het plafond. Eén van de drie ‘collega’s’ in de
kliniek met wie hij vaak klaverjaste. Toen hij de eerste keer bij
hen aan tafel was geschoven, hadden de mannen hem gevraagd waarvoor
hij zat.</p>
<p class="western2" xml:lang="nl-NL">‘<span class="c1">Voor niets,’ had hij geantwoord.</span></p>
<p class="western2" xml:lang="nl-NL">‘<span class="c1">Dat zegt iedereen in het begin,’ had één van hen gezegd,
terwijl hij er schamper bij lachte.</span></p>
<p class="western2" xml:lang="nl-NL">‘<span class="c1">Laat ik het dan zo vragen,’ had Wolters gezegd. ‘Waarvoor ben
je veroordeeld?’</span></p>
<p class="western2" xml:lang="nl-NL">‘<span class="c1">Voor moord,’ had hij grimmig gereageerd. ‘Maar ik heb er
helemaal niets mee te maken.’ Wolters was rond de vijftig, mager en
had de verweerde huid van iemand die veel in de buitenlucht
vertoefde, ook al kwam hij overdag weinig buiten omdat hij van
beroep accountant was. ‘Weet je, er zijn meer mensen die ten
onrechte vastzitten,’ was hij op slepende toon begonnen. ‘Ik heb de
vriend van mijn dochter neergestoken. Die vent behandelde haar heel
slecht en toen hij op een avond bij ons thuis was heb ik hem
daarover aangesproken. Dat stond meneer niet aan en hij begon met
mij te vechten. Hij is twee koppen groter dan ik en twee keer zo
zwaar, dus ik had geen schijn van kans tegen hem. Toen ik me kon
ontworstelen aan zijn greep ben ik naar de keuken gevlogen, heb een
vleesmes uit het rek aan de muur gegrist en zonder aarzelen
toegestoken.’</span></p>
<p class="western2" xml:lang="nl-NL">‘<span class="c1">Dood?’ had Mark kalm gevraagd.</span></p>
<p class="western2" xml:lang="nl-NL">‘<span class="c1">Gelukkig niet voor mij, anders had ik nog langer kunnen
zitten. Het is nu te overzien. Andere mensen kunnen je tot daden
brengen die helemaal in strijd zijn met je karakter. Die schurk
heeft mij het bloed onder de nagels vandaan gehaald. Hij is de
misdadiger. Ik kwam voor mijn dochter op en later voor mezelf. Hij
had hier moeten zitten en niet ik,’ had Wolters verbeten
gezegd.</span></p>
<p class="western3" xml:lang="nl-NL">Nu maakten zijn
gedachten een sprong naar zijn buren. De buurvrouw groette hem
altijd wel vriendelijk maar de buurman negeerde hem volkomen. Op
een dag was die met opgestreken zeil naar hem toegekomen en had
gezegd dat hij zijn coniferen moest verwijderen omdat de takken
over zijn tuin hingen. Toen Mark had gezegd dat hij die er dan maar
af moest knippen, was de buurman kwaad geworden en had gezegd dat
hij ze uit de grond zou trekken.</p>
<p class="western2" xml:lang="nl-NL">‘<span class="c1">Mij ook best,’ had hij onverschillig gereageerd.</span></p>
<p class="western2" xml:lang="nl-NL">‘<span class="c1">En ik wil je rotkop ook niet meer zien,’ had de buurman
geschreeuwd.</span></p>
<p class="western2" xml:lang="nl-NL">‘<span class="c1">Dan stel ik voor dat je er een schutting tussenzet, buurman,’
had hij rustig gezegd. ‘Dan kan ik jouw rotkop ook niet meer
zien.’</span></p>
<p class="western3" xml:lang="nl-NL">Twee weken
later had er inderdaad een schutting gestaan, waar Mark blij om
was. Drie dagen later lag er een kopie van de rekening in zijn
brievenbus met het verzoek, nee met het bevel, om de helft van het
bedrag over te maken op naam van zijn buren. Hij had niet
kinderachtig willen zijn en dat dezelfde week nog in orde gemaakt.
Na het plaatsen van de schutting was de sfeer nog meer verziekt.
Als de buurman hem zag negeerde hij hem niet meer, maar spuugde in
zijn richting. Mark had nooit begrepen waarom die man zo vijandig
tegen hem deed. Hij had nota bene de rekening ook nog keurig
betaald.</p>
<p class="western3" xml:lang="nl-NL">Toen gingen
zijn gedachten weer naar Wolters. Hij nam zich heilig voor om hem
thuis een keer op te zoeken. Zijn adres had hij in zijn hoofd
geprent. Wolters was net als hij een fervente lezer. Uren hadden ze
over bepaalde boeken gediscussieerd. Wolters kon bijzonder
scherpzinnige vragen stellen en verplichtte hem daardoor om dieper
over de inhoud van een boek na te denken. Het effect daarvan was
dat hij zelf meer inzicht in de teksten verwierf. Ook kon hij
beeldend vertellen over voorvallen die hij had meegemaakt en hij
doorspekte zijn verhalen altijd met grappige bijzonderheden. Of het
precies zo gegaan was als Jacob vertelde, betwijfelde Mark, maar in
ieder geval had hij boeiend naar hem geluisterd.</p>
<p class="western3" xml:lang="nl-NL">Een paar weken
geleden was Wolters ontslagen en hij miste hem vreselijk. Voor hem
was Jacob de smaakmaker in de nor geweest en hij was in staat om
andere mensen op te vrolijken met een of andere anekdote.</p>
<p class="western3" xml:lang="nl-NL">Ingrid kwam in
zijn herinnering opborrelen. Zijn Ingrid. Zijn mooie vriendin die
hem in de steek had gelaten op het moment dat hij verdacht werd van
moord. ‘Smerige rottrut,’ schold hij hard. Waarom had ze hem laten
stikken? Ze wist toch dat hij het niet in zich had om iemand in
koelen bloede te vermoorden? Hij had er helemaal niets van
begrepen. Ze gingen ruim een jaar met elkaar om en hun relatie was
serieus. Regelmatig hadden ze over de toekomst gesproken en waar ze
het best konden gaan wonen. Dat ze een mooi huis zouden kopen stond
voor hen vast.</p>
<p class="western3" xml:lang="nl-NL">Hij staarde
naar het tralieraam waar de maan voorzichtig door naar binnen
gluurde. Even later hoorde hij het doffe gebrom van een vliegtuig
dat een paar tellen de maan verduisterde. Het vliegtuig vloog laag
en zou op Eelde landen. Ik wou dat ik er inzat, dacht hij. Maar nog
liever zat hij in een vliegtuig dat opsteeg, ver weg van Nederland.
Toen het toestel niet meer te horen was, maakte de duisternis de
stilte nog intenser.</p>
<p class="western3" xml:lang="nl-NL">2</p>
<p class="western2" xml:lang="nl-NL"><a id="h2"></a> <span class="c1">De deur van het gebouw dat anderhalf
jaar lang zijn ‘thuis’ was geweest, werd zacht achter hem gesloten.
Geen zonlicht vandaag, dacht hij. Maar in zijn hart stikte het van
de zonnestralen. Met lange, vastberaden stappen, de kraag van zijn
donkerblauwe parka opgezet, één hand diep in de zak en in de andere
zijn reistas, liep hij richting centrum. Maar de doelbewuste
stappen die hij in de zin had moest hij noodgedwongen veranderen in
kleine, voorzichtige pasjes. Twintig centimeter vers gevallen
sneeuw bedekte de straat en het trottoir. Hij had de vorige avond
wel op de televisie van de weerman gehoord dat de kans groot was
dat het ’s nachts zou gaan sneeuwen, maar hij was stomverbaasd dat
er zoveel was gevallen. De weg lag vol vieze grijze sneeuwbrij
vermengd met strooizout, en de auto’s reden stapvoets vanwege
slipgevaar. De struiken die hij voorbijliep lagen bijna helemaal
begraven onder de sneeuw. Ook de daken van de herenhuizen aan de
overkant van de weg waren bedekt met een dik pak en de bomen ervoor
leken op gigantische sneeuwpoppen.</span></p>
<p class="western3" xml:lang="nl-NL">Mark hield zijn
blik strak vooruit gericht en weigerde om één keer achterom te
kijken. Die tijd was voorbij. ‘Doe wel en zie niet om,’ had zijn
opa vroeger herhaaldelijk gezegd. Denk je er nu nog zo over, opa?
vroeg hij in stilte.</p>
<p class="western3" xml:lang="nl-NL">Bij elke stap
zakte hij tot zijn enkels in de sneeuw. Het gevoel was te
vergelijken met het regelmatig wegzakken van zijn geestkracht en de
ongecontroleerde, golvende emoties gedurende zijn gevangenistijd.
Hij maakte zichzelf wijs dat hij sterker uit de strijd was gekomen,
maar besefte tegelijkertijd dat de toekomst dat nog maar moest
uitwijzen.</p>
<p class="western3" xml:lang="nl-NL">Henk Reeman, de
reclasseringsambtenaar had zich behoorlijk voor hem uitgesloofd.
Hij had ervoor gezorgd dat hij een flatje kreeg in de wijk Selwerd.
Mark had hem mogen bekijken maar had van dat recht afgezien. Ook
had hij regelmatig een weekend naar huis gemogen. Naar welk huis?
Het huis dat hij bewoond had, was inmiddels aan iemand anders
verhuurd en verder was er niemand bij wie hij terecht kon. Zijn
ouderlijk huis was ook geen optie. Hij nam het zijn moeder
ontzettend kwalijk dat ze hem niet weer had opgezocht, ook al had
hij haar dit dan te verstaan gegeven. Ze had terug moeten komen en
moeten zeggen dat ze wist dat hij niet tot een dergelijke laffe
daad in staat was. Dat zijn vader niet was gekomen, had hem minder
verwonderd. Zo gauw die een voet over de drempel van een gebouw
moest zetten, raakte zijn broek al vol. Maar hij had hem wel een
briefje kunnen schrijven waarin stond dat hij hem voor honderd
procent geloofde. Hij had geen brief van hem gekregen, noch van
iemand anders. Een simpel episteltje van zijn dierbaren was al te
veel gevraagd. Hij was veroordeeld en verguisd.</p>
<p class="western3" xml:lang="nl-NL">Alles wat
Reeman had voorgesteld, had hij best gevonden. Ook had de man
ervoor gezorgd dat zijn opgeslagen meubels op zijn nieuwe adres
waren bezorgd. Wat hem niet zo zinde, was dat Reeman een baan voor
hem geregeld had bij een groot kartonbedrijf. Toen Mark had
gevraagd wat hij verondersteld werd daar te gaan doen, had Reeman
gezegd dat hij dozen in moest pakken.</p>
<p class="western2" xml:lang="nl-NL">‘<span class="c1">Dozen inpakken?’ had hij toonloos herhaald. Reeman vond dat
hij zijn handen dicht mocht knijpen dat hij nog een baan voor hem
had gevonden in deze economisch moeilijke tijd.</span></p>
<p class="western2" xml:lang="nl-NL">‘<span class="c1">Wat mag ik dan in die dozen doen?’ had hij spottend
gevraagd.</span></p>
<p class="western2" xml:lang="nl-NL">‘<span class="c1">Andere dozen,’ had Reeman nuchter geantwoord.</span></p>
<p class="western2" xml:lang="nl-NL">‘<span class="c1">Geweldig,’ had hij sarcastisch geroepen. ‘Dat is altijd al een
jongensdroom van mij geweest.’</span></p>
<p class="western3" xml:lang="nl-NL">Reeman was zo
verstandig geweest er niet op in te gaan.</p>
<p class="western3" xml:lang="nl-NL">Mark keek op
zijn horloge en zag dat er nog maar een half uur verstreken was.
Voor zijn gevoel liep hij al uren in de sneeuw te baggeren. Hij
schatte dat zijn nieuwe huis ongeveer zeven kilometer bij de
kliniek vandaan lag. Met dit kuiertempo zou hij er de hele dag over
doen om thuis te komen. Kon je het wel thuiskomen noemen als je nog
nooit eerder in een huis was geweest, ook al moest je daar dan
wonen?</p>
<p class="western3" xml:lang="nl-NL">Geschrokken
sprong hij opzij toen een auto te dicht en te hard bij de stoep
langsreed. ‘Gore klootzak,’ riep hij de chauffeur na. Een fontein
van groezelige gesmolten sneeuw kwam op zijn broekspijp terecht. Er
ging een huivering door hem heen toen zijn natte broekspijp zijn
scheenbeen raakte. Een vertwijfelde zucht vormde een wolkje in de
koude vrieslucht. Toen het begon te sneeuwen zette hij zijn
capuchon op. Even later vroeg hij zich af wat voor nut het had.
Zijn voeten waren kletsnat, zijn been was kletsnat, waarom zou hij
zijn hoofd dan ook niet nat laten worden?</p>
<p class="western3" xml:lang="nl-NL">De sneeuw werd
plotseling zo dicht dat je eerder van een ijskoude mist kon
spreken. Hij boog zijn hoofd diep toen er even later ook nog een
bijtende wind opstak. Als hij naar de witte wereld om hem heen
keek, werd de sneeuw hem door de wind recht in zijn samengeknepen
ogen gedreven waardoor hij nog minder kon zien. De sneeuwvlokken
voelden aan als scherpe splinters die zijn verkleumde gezicht
teisterden. ‘Verkeerde dag om ontslagen te worden,’ mompelde hij.
Maar hij zou voor geen goud teruggaan, ook al zou hij de nacht in
de buitenlucht moeten doorbrengen. Toen het nog harder begon te
waaien kwam hij op dat voornemen terug. ‘Hemel, dit is niet normaal
meer,’ kermde hij, toen de vlokken met nog meer vaart in zijn
gezicht sneden. Om de paar minuten deed hij zijn tas, die onderhand
als een mud aardappels aanvoelde, in de andere hand om zijn
verkrampte vingers in zijn jaszak wat op te warmen. Af en toe moest
hij de tas op de grond zetten om zijn broek op te hijsen. Door zijn
gedwongen opsluiting was hij behoorlijk afgevallen. Toen hij de
broek, die hij sinds zijn logeerpartij niet meer gedragen had, ’s
morgens aantrok, had hij de losse riem drie gaatjes verder moeten
vastmaken, maar de broekboord zakte er nog steeds onderuit. Tja,
dacht hij met galgenhumor, een bar en muurhapjes waren nu eenmaal
niet aanwezig in de kliniek. Hij nam zich voor om de eerste de
beste bus te pakken die hij in het centrum zag.</p>
<p class="western3" xml:lang="nl-NL">De volgende
teleurstelling kondigde zich aan toen hij merkte dat er in de
binnenstad geen bussen reden. Tot zijn opluchting was de wind
inmiddels wat gaan liggen en het sneeuwde niet meer. Moeizaam
ploeterde hij voort met zijn blik op de grond gericht en zuchtte
diep toen hij zich realiseerde dat hij nog een kilometer of drie
door de sneeuw moest blubberen. Om zijn ergernis en vermoeidheid te
vergeten, zette hij alle gedachten opzij en richtte zich alleen op
zijn thuiskomst. Hij hoopte dat Reeman zo alert was geweest om de
thermostaat van zijn flat hoog te draaien.</p>
<p class="western3" xml:lang="nl-NL">Eindelijk had
hij zijn nieuwe adres bereikt. Tegenover het flatgebouw lag een
groot grasveld met een vijver. Het was stil in de straat: er reden
geen auto’s, ook zag hij geen mensen buiten. Hij keek naar de flat
die vanaf nu zijn voorlopig thuis zou zijn. Het was een saai gebouw
zonder karakter. Het enorme grasveld diende waarschijnlijk als
compensatie voor de geringe ruimte in de flat. Hier moest een
architect zonder een spoortje talent voor creativiteit aan het werk
zijn geweest. Waarschijnlijk was die heel goedkoop geweest, dacht
hij cynisch. De buitenmuren waren van rood baksteen en naast elk
kamerraam was een balkon van ongeveer drie meter breed. In het
licht van de keukens op de eerste verdieping zag hij vrouwen die
aan het koken, afwassen of koffiezetten waren. Zijn flat viel op
door de volledige duisternis. Een paar portieken verderop parkeerde
een blauwe Volvo. Een jonge, blonde vrouw in een rode, gewatteerde
jas stapte uit, opende de kofferbak, haalde er een grote doos uit,
waarmee ze voorzichtig over het gladde trottoir balanceerde, en
verdween in de portiek. Hij had op het punt gestaan om haar aan te
bieden de doos voor haar te dragen in ruil voor een kop koffie,
maar besefte dat dit nogal vreemd zou zijn overgekomen.
Waarschijnlijk had ze hem met een achterdochtige blik aangekeken en
was haastig de portiek ingegaan.</p>
<p class="western3" xml:lang="nl-NL">Hij zag er als
een berg tegenop zijn nieuwe, vreemde, stille huis binnen te gaan.
Voor zijn portiek stonden een zilvergrijze Mercedes en een witte
BMW. Dure auto’s die niet bij zo’n sober huurflatje pasten. Of
juist wel? Als je goedkoop woonde, kon je meer geld besteden aan
andere dingen. En misschien vonden sommige mensen een luxe wagen
wel belangrijker dan een duur huis. Puffend ging hij zijn portiek
in waar hij de sneeuw van zijn schoenen stampte. Zijn wangen en
neus zagen tomaatrood en zijn handen blauw van de kou. Langzaam
ging hij de trappen op en bleef op de tweede verdieping voor nummer
twintig staan. ‘Dit moet het zijn,’ murmelde hij. Hij blies eerst
een poosje in zijn handen om de bloeddoorstroming in zijn intussen
ongevoelige vingers weer op gang te brengen. Toen viste hij een
metalen ringetje met vier sleutels, dat hij van Reeman had
gekregen, uit zijn jaszak en opende de deur. De hal was groter dan
hij verwacht had en stond vol met dozen. Zo gauw hij binnen was
deed hij de voordeur dicht. Hij was blij dat hij niemand op de
trappen was tegengekomen die zonodig wilde weten wie hij was of
waar hij vandaan kwam. Voordat hij de kamer inging trok hij zijn
drijfnatte schoenen, sokken en pantalon uit. Uit zijn reistas pakte
hij een spijkerbroek en sokken, deed de droge kleren in de hal aan
en ging toen naar de woonkamer. Ook hier stond het vol met
kartonnen dozen en de aanblik daarvan maakte hem moedeloos. Er was
niemand die hem zou helpen om de dozen uit te pakken. Terwijl hij
ernaar keek, voelde hij een radeloze woede opkomen waarmee hij geen
raad wist en die omsloeg in een gevoel van wanhoop. Omzichtig liep
hij om de dozen heen en ging met zijn armen gevouwen voor de borst
voor het raam staan. Sneeuwvlokken werden door de wind tegen de
bomen gejaagd, waar ze zich onafwendbaar op de takken ophoopten.
Zijn raam leek de vlokken als een magneet aan te trekken en zakten
even later smeltend naar het kozijn. Hoewel normaliter de aanblik
van een witte wereld hem opvrolijkte, werd hij er nu depressief
van.</p>
<p class="western3" xml:lang="nl-NL">De meubels van
zijn rijtjeswoning stonden in zijn nieuwe onderkomen waardoor hij
niet het gevoel had bij een vreemde over de vloer te zijn. Naast
het raam lag luxaflex op de grond. Met zijn ogen mat hij die en
toen het raam. Het moest passen. Hoewel er een paar bijna dode
planten op de vensterbank stonden en zelfs een schemerlampje,
fleurde dit de boel niet echt op. Hij nam zich voor om de volgende
dag eerst de luxaflex op te hangen. Omdat er niets voor de ramen
hing voelde hij zich bekeken, ook al was er niemand die hem kon
zien. De huizen aan de overkant waren zover van zijn flat vandaan
dat niemand iets in zijn kamer kon onderscheiden, zelfs niet als
hij ’s avonds het volle licht aan zou doen. Ook vanaf de straat kon
niemand bij hem naar binnen kijken.</p>
<p class="western3" xml:lang="nl-NL">Hij draaide
zich om en het viel hem nu pas op dat er een gemengd bos bloemen op
zijn salontafel stond. Er lag een papier naast en hij las
ongeïnteresseerd: Welkom thuis en probeer iets van je leven te
maken. Ik kom binnenkort langs. De extra sleutelbos leg ik erbij.
Groetend, Reeman. Er kwam een vage glimlach op zijn gezicht. Reeman
was een geweldige vent, dacht hij. Jammer dat hij geen mannetje had
gevonden om zijn gordijnen of luxaflex voor de ramen te hangen.
Maar Reeman had al meer gedaan dan je van een
reclasseringsambtenaar mocht verwachten.</p>
<p class="western3" xml:lang="nl-NL">Dit was
voorlopig zijn domein. Dit samenraapsel van oude meubels dat hij
lang geleden al had moeten vervangen. De meubels roken muf.
Waarschijnlijk doordat er vocht was ingetrokken en de verwarming
nog niet lang aan was. ‘Gezellig vertrek,’ murmelde hij. Niets aan
de muren, een lege boekenkast en een vloer vol bruine kartonnen
dozen. ‘Welkom thuis, Mark,’ zei hij cynisch. Hij trok een
bruinleren stoel bij het raam en staarde naar de gestaag
neervallende sneeuw buiten. Er kwam een desolaat gevoel over hem.
Tijdens zijn verblijf in de kliniek had hij zich niet zo eenzaam
gevoeld als op dit moment. Wat hem geestelijk was aangedaan ervoer
hij nu als een inktzwart dieptepunt. De gedachten en gevoelens
wisselden elkaar in een hoog tempo af, en draaiden wilde rondjes in
zijn hoofd. Hij begreep zonneklaar dat hij iets moest doen om zijn
bezoedelde reputatie te verschonen, want hij zou stapelgek worden
als mensen hem als een moordenaar zagen. Het beste was om de mensen
die ervoor gezorgd hadden dat hij in een penitentiaire inrichting
terechtkwam ter verantwoording te roepen. Willoos alles accepteren
zou betekenen dat hij echt een slachtoffer was. Maar hij had geen
flauw idee naar wie hij op zoek moest. Opeens schoot het door hem
heen dat hij de volgende dag jarig was. Voor het eerst zou er
niemand op zijn verjaardag komen. Zelfs in de gevangenis was hij
gefeliciteerd.</p>
<p class="western3" xml:lang="nl-NL">Hij besloot een
voorschot op zijn verjaardag te nemen door een fles whisky te
kopen.</p>
<p class="western3" xml:lang="nl-NL">De winkels
waren tot negen uur open en hij moest ook nog andere boodschappen
doen, want van een bos bloemen zou zijn honger niet over gaan.
Gelukkig woonde hij vlakbij een winkelcentrum, zodat hij geen auto
nodig had. De oude Opel die hij had was op initiatief van zijn
ouders weggehaald door een garagebedrijf, had Reeman gezegd. Niet
dat ze er geld voor hadden gekregen, de garage had er geen cent
voor overgehad. Omdat zijn ouders niet hadden geweten wat ze er
anders mee hadden moeten doen, hadden ze het zo aangepakt, aldus
Reeman. Ze hadden hem ook bij hun huis kunnen laten staan, had Mark
gedacht, maar hij maakte zich er verder niet druk om. Als hij alle
gebreken had moeten laten repareren, zou hij een fortuin kwijt
zijn. Dan kon hij beter een andere wagen aanschaffen. Hij was blij
dat hij altijd spaarzaam was geweest en een aardig kapitaaltje had
vergaard, want als het werk hem niet beviel, waar hij nu al vrijwel
zeker van was, kon hij het wel een poosje uitzingen als hij ontslag
nam.</p>
<p class="western3" xml:lang="nl-NL">De stilte en
eenzaamheid drukten op hem als een loden last. Hij zat nog een
tijdje verslagen in de stoel terwijl hij af en toe een slokje van
zijn whisky nam. Nadat hij de boodschappen had opgeborgen, had hij
de televisie uit een kartonnen doos gehaald en die op de tv-tafel
langs de muur gezet. Toen had hij de meeste dozen geopend om te
zien waar wat inzat. Serviesgoed had hij in de keukenkastjes
opgeborgen, de pannen in de onderste kastjes gezet en kleren in de
vaste klerenkast gedaan. Er stonden ondertussen tien lege dozen
opgestapeld in een hoek in de hal. Eigenlijk had hij de lege dozen
naar de bergruimte onder de flat moeten brengen, maar omdat hij
bang was dat hij één van de buren tegen zou komen stelde hij dit
uit. Ook al waren er al heel wat dozen verdwenen, toch was het nog
steeds een grote bende.</p>
<p class="western3" xml:lang="nl-NL">Hij ging staan
en leunde met zijn handen op de vensterbank. Toen er een voetganger
voor het gebouw langsliep en toevallig naar boven keek trok hij
zich haastig terug. Doe niet zo belachelijk, zei hij tegen
zichzelf. Je gedraagt je als een schuldige en dat is nu net wat je
niet wilt.</p>
<p class="western3" xml:lang="nl-NL">Zouden zijn
ex-vriendin en degenen die verantwoordelijk voor zijn opsluiting
waren last van gewetenswroeging hebben? En wat te denken van zijn
advocaat die helemaal geen flikker had gedaan en hem had
afgepoeierd met de woorden dat hij alles maar beter kon toegeven?
De slang. Hij vroeg zich af bij wie hij het beste eerst een
bezoekje af kon leggen. Misschien was Gerard Mekers, zijn
‘geweldige’ advocaat, een goed startpunt. Hij moest zijn woorden
wel goed inkleden, zodat hij niet rancuneus maar heel beheerst
overkwam, want advocaten waren gewiekste heertjes en konden van
niets iets of van iets niets maken.</p>
<p class="western3" xml:lang="nl-NL">Hoewel hem
groot onrecht was aangedaan, had hij nog steeds vertrouwen in het
rechtssysteem en ging hij ervan uit dat de waarheid aan het licht
kwam, en hij van alle blaam gezuiverd werd. Maar vertrouwen in de
mens was een ander chapiter. Hij had wel eens met vrienden
gediscussieerd over de vraag wat erger was: een moordenaar die vrij
rondliep met het risico weer te gaan moorden of iemand die
onschuldig in de gevangenis belandde. Destijds had hij het eerste
erger gevonden. Nu dacht hij daar anders over.</p>
<p class="western3" xml:lang="nl-NL">Hij draaide
zich om naar de telefoon alsof die opeens rinkelde, maar besefte
tegelijkertijd dat die misschien wel nooit zou rinkelen. Wie zou
hem ook moeten bellen? Bovendien wist niemand dat hij weer op vrije
voeten was. Reeman had er keurig voor gezorgd dat zijn telefoon op
het nieuwe adres was aangesloten, maar hij had hem net zo goed
kunnen opzeggen.</p>
<p class="western3" xml:lang="nl-NL">Het was hem
zwaar tegengevallen dat niemand van zijn collega’s zich een keer in
de gevangenis had laten zien. Hij vermoedde dat het voor veel
mensen een hoge drempel was om iemand in het gevang te bezoeken en
dat ze mogelijk het gevoel kregen zelf ook veroordeeld te zijn. Als
hij eerlijk was zou hij ook niet zo gauw een dergelijke gang maken,
maar hij ging wel. De whisky had de pijn van verdriet en
eenzaamheid wat verzacht en hij realiseerde zich dat hij niet bij
de pakken moest gaan neerzitten, maar alles in het werk moest
stellen om zijn aangetaste imago op te vijzelen. Hij ging staan en
probeerde de stijfheid in zijn rug - het gevolg van de kou - kwijt
te raken. Langzaam liet hij zijn blik door de kamer glijden en
vergeleek die met zijn vorige kamer. Hier voerden rotzooi en
kaalheid de boventoon, in plaats van een opgeruimde kamer met
bloeiende planten en wandversiering. Hij zwalkte een beetje op zijn
benen en besefte dat hij te veel whisky had gehad. Het was lang
geleden dat hij zoveel had gedronken en dat brak hem nu op. Daarom
ging hij naar de keuken om koffie te zetten. Het koffiezetapparaat
was één van de dingen die hij het eerst had uitgepakt. In het
weekend zou hij alles zoveel mogelijk opruimen en op de juiste plek
zetten. De koelkast was afgeladen, voornamelijk door de vele
blikjes bier die hij erin had gezet. De vrieslades waren vol
gestouwd met frituurspullen en kant-en-klaarmaaltijden.</p>
<p class="western3" xml:lang="nl-NL">Zijn gedachten
gingen naar Ingrid. Hij had oprecht van haar gehouden en altijd
gedacht dat zij ook zielsveel van hem hield. Dat de vrouw met wie
hij een onbekommerde toekomst op had willen bouwen hem in de steek
had gelaten, was de grootste desillusie geweest. In de gevangenis
had hij er nachten wakker van gelegen. Hij begreep er helemaal
niets van. Het lieve meisje voor wie hij haar altijd gehouden had,
bleek achteraf niet zo lief te zijn. Hoe was het anders te
verklaren dat ze nooit meer iets van zich had laten horen? In het
begin had hij haar vreselijk gemist, maar langzamerhand was het
gemis overgegaan in wrok. Inwendig vervloekte hij haar nu. Hij had
er lang over gedaan om haar gebrek aan oprechte liefde te
verwerken. Eigenlijk was hij daar nog niet overheen.</p>
<p class="western3" xml:lang="nl-NL">Drinkend van
zijn koffie liep hij door het huis. Overal lag laminaat. Hij wist
dat het ondoenlijk was om dat te verwijderen zonder schade aan te
richten en dat de vorige bewoners het daarom hadden laten liggen.
Hij vond het prima. Er waren twee slaapkamers en een badkamer die
zo klein was dat het leek of die voor dwergen was gemaakt. Zijn
vorige huis was minstens twee keer zo groot, maar dat interesseerde
hem niet. In een flat zou hij net zo gelukkig kunnen zijn als alles
was zoals het voor die tijd was. In de slaapkamers was de chaos
minder erg dan in de kamer maar ook hier stonden kartonnen dozen
dicht op elkaar. ‘Wen er maar vast aan, Mark,’ zei hij zacht voor
zich heen, ‘straks zit je de hele dag tussen de dozen.’</p>
<p class="western3" xml:lang="nl-NL">Opeens kwam er
een koortsige onrust over hem en hij besloot er nog op uit te
gaan.</p>
<p class="western3" xml:lang="nl-NL">Het was donker
in de buurt. De meeste mensen moesten waarschijnlijk vroeg opstaan
en gingen op een bescheiden tijd naar bed. In de straat waar Mark
had gewoond, brandde hier en daar nog licht; mensen die naar de
televisie keken of laat thuis waren gekomen of visite hadden. Hij
liep een paar keer voor zijn vroegere woning langs. De sneeuw was
zwaar en plakkerig, kleefde aan zijn broekspijpen, kwam in zijn
schoenen en werden kleine stroompjes. Hij rilde even maar negeerde
het, want hij had alleen maar aandacht voor het huis. In het huis
van de familie Dijkstra, zijn vroegere buren, brandde een klein
schemerlampje dat op de televisie stond. De beeldbuis verspreidde
meer licht dan het miezerige lampje erboven. Dijkstra had zijn
voeten op de tafel gelegd en keek geconcentreerd naar de tv.
Waarschijnlijk zond eurosport een voetbalwedstrijd uit. Dijkstra
was dol op voetbal. Als Mark bij mooi weer in zijn tuin zat, hoorde
hij hem regelmatig juichen en loeien als zijn favoriete club een
goal had gescoord of heftig vloeken als er een kans werd
gemist.</p>
<p class="western3" xml:lang="nl-NL">Hij zag dat
Dijkstra een vuist opstak. Er werd dus een kans gemist, dacht Mark
spottend. Zijn vrouw zat niet in de kamer en lag vast allang in
bed, blij om een poosje van dat stuk chagrijn af te zijn. Aanbellen
of weggaan? Hij overlegde een poosje met zichzelf terwijl zijn ogen
op Dijkstra gericht bleven. Het zou hem wel een lekker gevoel geven
om die dikke neus van hem plat te slaan. Zijn verstand won het.
Toen hij terugliep, gleed hij uit en slaakte een onwillekeurige
kreet die in de stille straat oorverdovend klonk. Angstvallig keek
hij om zich heen of iemand hem gehoord of gezien had. En wat dan
nog? dacht hij. Hij had niets bijzonders gedaan. Nog niet. Zijn
linkerknie was in een dikke laag sneeuw terechtgekomen en hij
veegde de prut met een ongeduldig gebaar van zijn broek. Toen
probeerde hij zo snel mogelijk weg te benen. Maar van snel lopen
kwam niet veel, want zijn voeten schenen tot op het bot bevroren,
en hij voelde de kou door zijn lichaam opstijgen. De natte plek op
zijn knie voelde vies aan; of hij in zijn broek had geplast.</p>
<p class="western3" xml:lang="nl-NL">Hij was blij
toen hij het flatgebouw zag opdoemen. In de kleine portiek stampte
hij de sneeuw weer van zijn schoenen. Toen hij de trap opliep naar
zijn flat lagen sneeuwvlokken op zijn haar te smelten. Hij trok
zijn jas uit en legde die over de verwarming in de hal om te laten
drogen. Nog steeds met een rotgevoel en verkleumde voeten ging hij
voor het raam staan en keek uit op de verlaten straat. Hij wreef
over de koude plek in zijn nek waar de sneeuw bij zijn kraag was
ingelopen. Het was stom van hem geweest om met deze ijzige
temperatuur nog weg te gaan. Toen hij op zijn horloge keek, zag hij
dat hij jarig was. ‘Gefeliciteerd, jongen. Ik hoop dat je een
prettige dag zult hebben. O vast wel,’ gaf hij zich zelf antwoord.
‘Er komen in ieder geval geen irritante gasten.’</p>
<p class="western3" xml:lang="nl-NL">Zijn bed moest
nog opgemaakt worden en hij had geen idee in welke doos het
beddengoed zat. Hij ging ervan uit dat de dozen in de goede
vertrekken stonden en besloot op zoek te gaan naar beddenspul. Een
goede nachtrust kon hij wel gebruiken, maar hij vreesde dat
naargeestige gedachten hem nog uren wakker zouden houden.</p>
<p class="western3" xml:lang="nl-NL">3</p>
<p class="western2" xml:lang="nl-NL"><a id="h3"></a> <span class="c1">Terwijl Mark naast de heer Vriegman
liep weergalmden hun stemmen in de enorme hal met het hoge plafond.
Doordat de geluiden van de renovatie aan de achterkant van het
gebouw hun stemmen overtroffen, hield Mark zich stil. Het lawaai
leek Vriegman echter niet te deren, want die bleef gewoon
doorkletsen. Mark had geen zin om hem duidelijk te maken dat hij de
helft van zijn woorden niet verstond. Het zou hem worst zijn wat de
man te vertellen had. Toen Vriegman de houten trap op liep zweeg
hij en bovengekomen hijgde hij zwaar. Voor een grijsgeverfde deur
met een wit bordje, waarop in zwarte letters “Simon Vriegman” stond
geschreven, bleef hij staan. Hij opende hem en liet Mark voorgaan.
Het was geen groot kantoor en zijn bureau lag bezaaid met papieren.
Om indruk te maken, veronderstelde Mark.</span></p>
<p class="western2" xml:lang="nl-NL">‘<span class="c1">Gaat u zitten,’ zei Vriegman terwijl hij naar een eenvoudige
stoel wees. Zelf nam hij plaats achter zijn imposante bureau in een
comfortabele leren stoel die vervaarlijk kraakte door zijn gewicht.
Hij schoof wat papieren opzij en keek Mark belangstellend aan. Die
heeft nog nooit eerder een crimineel gezien, dacht Mark spottend.
Onopvallend probeerde Vriegman de knopen van zijn colbert los te
maken. Mark meende een kleine zucht van opluchting te horen toen
zijn dikke buik de ruimte kreeg. Vriegman had een ronde kop met een
knobbelneus. Alles aan de man was te dik. Het had Mark een beter
idee geleken dat hij zijn geld aan een fitnesscentrum zou hebben
uitgegeven in plaats van aan zijn ongetwijfeld dure kostuum.
Vriegman begon over het bedrijf te praten en na vijf minuten begon
het Mark al te duizelen van alle cijfers die de man opnoemde en
liet het verhaal gelaten langs zich heen gaan, terwijl hij met zijn
gedachten elders vertoefde.</span></p>
<p class="western3" xml:lang="nl-NL">Hij keek
Vriegman opeens strak aan toen die zei dat hij hoopte dat Mark zijn
leven weer een beetje op de rails kreeg bij zijn bedrijf.</p>
<p class="western2" xml:lang="nl-NL">‘<span class="c1">Ik had mijn leven op de rails, meneer Vriegman, maar iemand
vond het nodig om de trein te laten ontsporen.’</span></p>
<p class="western2" xml:lang="nl-NL">‘<span class="c1">Nou ja, u zult niet voor niets vastgezeten hebben,’ zei
Vriegman die wat ongemakkelijk op zijn stoel heen en weer
schoof.</span></p>
<p class="western2" xml:lang="nl-NL">‘<span class="c1">En dat is nu wat er juist wel is gebeurd,’ zei Mark fel. ‘Maar
ik zal ten koste van alles de waarheid boven tafel
halen.’</span></p>
<p class="western2" xml:lang="nl-NL">‘<span class="c1">Bent u gelovig?’ vroeg Vriegman toen.</span></p>
<p class="western3" xml:lang="nl-NL">Mark keek hem
verbaasd aan. ‘Is dat van belang voor de geweldige functie die mij
wordt aangeboden?’</p>
<p class="western2" xml:lang="nl-NL">‘<span class="c1">Ik bedoel alleen maar te zeggen,’ zei Vriegman die zijn
stropdas wat losser trok, ‘dat u misschien steun bij de kerk kunt
krijgen. Geestelijke steun, bedoel ik.’</span></p>
<p class="western3" xml:lang="nl-NL">Mark keek hem
even onbewogen aan voordat hij zei: ‘Als er één kerk is die ervoor
kan zorgen dat bekend wordt dat ik volkomen onschuldig ben, laat ik
me direct bekeren. Ik was eigenlijk al bekeerd maar heb er geen
moeite mee om dat nogmaals te doen.’</p>
<p class="western2" xml:lang="nl-NL">‘<span class="c1">Tot welke religie behoort u nu dan?’</span></p>
<p class="western2" xml:lang="nl-NL">‘<span class="c1">Het is geen religie, ik heb mij tot het cynisme en het
sarcasme bekeerd. Het blijkt dat die stijlen de mensen veel meer
aanspreken.’</span></p>
<p class="western3" xml:lang="nl-NL">Beide mannen
keken elkaar even ijzig aan. Mark vroeg zich af waarom hij zonodig
een vijandelijke sfeer moest scheppen. Per slot van rekening was de
man bereid om hem een baan aan te bieden.</p>
<p class="western2" xml:lang="nl-NL">‘<span class="c1">Ik zal u naar uw werkplaats brengen,’ zei Vriegman nors,
terwijl hij opstond.</span></p>
<p class="western3" xml:lang="nl-NL">Mark kwam
terecht in een immens vertrek waar het steenkoud was. Het was meer
een grote opslagplaats. Vriegman stelde hem voor aan Jaap Schevers,
zijn voorman en draaide zich gelijk weer om. Hij had het verbruid
bij Vriegman, besefte hij. Schevers bracht hem naar een lange tafel
waarop stapels karton lagen. ‘Die moeten in elkaar gezet worden,’
zei hij kortaf. ‘Dirk vertelt je wel hoe je dat moet doen.’ Mark
keek naar de richting die Schevers aanwees. Rustig liep Mark naar
de jongen die een enorme bos roestbruine krullen had, en stelde
zich voor. Hij lachte vriendelijk naar Mark en zei dat hij blij was
dat er wat extra hulp kwam. ‘Man, die Schevers denkt bij tijden dat
ik acht paar handen heb. In plaats van zelf een keer mee te werken
zit hij mij liever achter de vodden.’</p>
<p class="western2" xml:lang="nl-NL">‘<span class="c1">Ik dacht dat ik dozen in moest pakken in plaats van vouwen,’
merkte Mark lacherig op.</span></p>
<p class="western2" xml:lang="nl-NL">‘<span class="c1">Dat ligt eraan hoe druk het is,’ zei Dirk. ‘Waarschijnlijk
moeten we inpakken als we deze stapel gevouwen hebben.’</span></p>
<p class="western3" xml:lang="nl-NL">Mark keek naar
de enorme stapels die naast de tafel lagen en kreunde inwendig.
Meer geestdodend werk kon hij zich niet voorstellen.</p>
<p class="western3" xml:lang="nl-NL">Hij keek op
zijn horloge en zag dat hij amper drie uur bezig was. Er trok een
huivering door hem heen die niets te maken had met de lage
temperatuur. Hij zou de dag volmaken en dan zijn ontslag aanbieden.
Met zijn gedachten bij allerlei mensen, die mogelijk
verantwoordelijk waren voor deze ellende, werkte hij verbitterd
verder. Hij was blij toen een bel met een irritant hard geluid de
pauze aankondigde. Gelijk ging hij naar buiten om een sigaret te
roken. Dirk volgde hem op de hielen. ‘Wat een ellende dat we binnen
niet mogen roken, hè?’ zei hij. ‘Het werk is al zo vreselijk
eentonig en een sigaret zou tenminste voor wat afleiding
zorgen.’</p>
<p class="western3" xml:lang="nl-NL">Inderdaad. Hoe
houd jij dit werk eigenlijk vol?’ vroeg hij even later.</p>
<p class="western2" xml:lang="nl-NL">‘<span class="c1">Ik houd het ook niet vol, man. Ik ben al aan het solliciteren
sinds ik hier ben.’</span></p>
<p class="western2" xml:lang="nl-NL">‘<span class="c1">En hoelang ben je hier?’</span></p>
<p class="western2" xml:lang="nl-NL">‘<span class="c1">Drie weken. Maar dat is al drie weken te lang.’</span></p>
<p class="western2" xml:lang="nl-NL">‘<span class="c1">Dat ben ik volkomen met je eens. Ik geef er vandaag de brui al
aan.’</span></p>
<p class="western2" xml:lang="nl-NL">‘<span class="c1">O? Dit is dan wel een heel korte samenwerking,’ grijnsde
Dirk.</span></p>
<p class="western2" xml:lang="nl-NL">‘<span class="c1">Maar voor mijn gevoel een heel lange, Dirk. Het is een
strontbaan en je hebt gelijk dat je wat anders zoekt.’ Mark nam een
laatste lange haal aan zijn sigaret en schoot de peuk tussen duim
en wijsvinger weg. ‘Als ik nog langer buiten blijf, dan zijn niet
alleen mijn tenen en vingers bevroren maar mijn hele lijf,’ zei
hij.</span></p>
<p class="western3" xml:lang="nl-NL">Dirk knikte.
‘Laten we maar gauw naar de kantine gaan. Daar is het in ieder
geval warm.’</p>
<p class="western3" xml:lang="nl-NL">4</p>
<p class="western2" xml:lang="nl-NL"><a id="h4"></a> <span class="c1">Mark had besloten om er geen gras
over te laten groeien en was op weg naar Harry Zaanstra, één van
zijn sympathiekste collega’s. Samen met nog negen collega’s was
Harry bij de bewuste operatie aanwezig geweest waar alle ellende
uit voortgekomen was. Het was donker en er stond een bijtende wind.
Er was niemand op straat te bekennen. Hij trok de capuchon wat
verder over zijn ogen om zich tegen de gure wind te beschermen. De
sneeuw die hier en daar nog lag, lichtte de straat wat op. Na een
wandeling van ruim twintig minuten kwam hij bij het flatgebouw aan
waar Zaanstra woonde. Hij keek rond in de hal of hij zich inmiddels
via intercom toegang moest verschaffen. Dat bleek gelukkig niet zo
te zijn. Zonder aankondiging vooraf wilde hij voor de deur staan om
de uitdrukking op hun gezicht te zien bij zijn
verschijning.</span></p>
<p class="western3" xml:lang="nl-NL">Zaanstra woonde
op de derde verdieping. Hij besloot de trap te nemen om zodoende
zijn verstijfde ledematen beter te laten doorbloeden.</p>
<p class="western3" xml:lang="nl-NL">Voor de deur op
de galerij lag een rode kokosmat waarop hij het restantje sneeuw
van zijn schoenen veegde. Toen belde hij aan.</p>
<p class="western3" xml:lang="nl-NL">Een paar tellen
later floepte er een klein lampje aan boven de deur, die daarop
vrijwel direct werd geopend. Angela Zaanstra verscheen in de
deuropening. Ze was geen spat veranderd. Haar donkere haren hingen
los op haar schouders en ze was nog even slank als Mark zich
herinnerde. Ze droeg een korenblauw broekpak en schoenen met hoge
hakken. Zonder angst keek ze hem aan.</p>
<p class="western2" xml:lang="nl-NL">‘<span class="c1">Goedenavond, mevrouw Zaanstra,’ begon Mark vriendelijk
glimlachend. ‘Ik zou uw man graag even spreken.’</span></p>
<p class="western2" xml:lang="nl-NL">‘<span class="c1">Waarover?’ Ze sloeg haar armen over elkaar en keek hem
nieuwsgierig aan.</span></p>
<p class="western2" xml:lang="nl-NL">‘<span class="c1">Herken je me nog?’</span></p>
<p class="western2" xml:lang="nl-NL">‘<span class="c1">Nee.’</span></p>
<p class="western3" xml:lang="nl-NL">Mark deed zijn
capuchon af en haar mond viel open van verbazing. ‘Hemeltjelief,
Mark. Ik had je echt niet herkend.’</p>
<p class="western2" xml:lang="nl-NL">‘<span class="c1">Dat kan ik me heel goed voorstellen. Ik ben flink afgevallen
en ik heb mijn baard laten staan.’</span></p>
<p class="western2" xml:lang="nl-NL">‘<span class="c1">Kom binnen. Kom binnen,’ zei ze toen enthousiast. Ze pakte
zijn hand en trok hem de gang in. ‘Jemig, wat een verrassing, zeg.
Doe je jas uit en hang hem aan de kapstok.’</span></p>
<p class="western3" xml:lang="nl-NL">Haar hakten
tikten op de zachtgele plavuizen. Haar tred leek vrolijk. Ze bleef
in de deuropening staan en hield een hand op, ten teken dat Mark
even moest wachten. ‘Je raadt nooit wie hier is,’ zei ze opgewekt
tegen Harry.</p>
<p class="western2" xml:lang="nl-NL">‘<span class="c1">Als ik het toch niet raad, lijkt het me zinloos om het te
proberen,’ klonk de bekende stem van Harry.</span></p>
<p class="western2" xml:lang="nl-NL">‘<span class="c1">Ta-ta-ta-ta,’ lachte Angela. Ze gooide de deur helemaal open,
maakte een weids armgebaar en deed of er een wereldberoemde ster
binnenkwam.</span></p>
<p class="western3" xml:lang="nl-NL">Mark stapte de
kamer binnen die hem vertrouwder was dan zijn eigen kamer.
Jarenlang kwam hij al bij Harry en Angela over de vloer. Hij was
blij dat ze hun meubels niet vervangen hadden door nieuwe. Nu had
hij een beetje een thuiskomstgevoel.</p>
<p class="western3" xml:lang="nl-NL">Harry zette
grote ogen op, keek hem verbluft aan en zei: ‘Allemachtig. Toen
vloog hij overeind en omhelsde zijn vriend hartelijk. ‘Ga zitten,
kerel, ga zitten.’</p>
<p class="western3" xml:lang="nl-NL">Mark ging op
een leunstoel zitten tegenover de bank waar Harry zich weer op had
laten vallen. Angela nam naast Harry plaats en keek Mark
glimlachend aan. ‘Je ziet er fantastisch uit, Mark.’ Toen sloeg ze
geschrokken een hand voor haar mond. ‘O, dat had ik natuurlijk niet
moeten zeggen.’</p>
<p class="western2" xml:lang="nl-NL">‘<span class="c1">Juist wel,’ grinnikte Mark. ‘Het is altijd prettiger als
mensen tegen je zeggen dat je er fantastisch uitziet dan
afschuwelijk. Of had je willen zeggen dat het gevangenisleven me
goed heeft gedaan?’</span></p>
<p class="western2" xml:lang="nl-NL">‘<span class="c1">Nee, natuurlijk niet,’ zei ze verontwaardigd terwijl ze op
haar onderlip beet.</span></p>
<p class="western2" xml:lang="nl-NL">‘<span class="c1">Ik plaag je maar een beetje,’ zei Mark toen.</span></p>
<p class="western2" xml:lang="nl-NL">‘<span class="c1">Hoe is het met je?’ vroeg Harry terwijl hij zijn vriend
taxerend opnam.</span></p>
<p class="western2" xml:lang="nl-NL">‘<span class="c1">Afgezien van een lijf vol frustraties en wraakgevoelens,
redelijk.’</span></p>
<p class="western2" xml:lang="nl-NL">‘<span class="c1">Ik ga koffiezetten’ kondigde Angela aan.</span></p>
<p class="western2" xml:lang="nl-NL">‘<span class="c1">Wat is je ergste frustratie?’ vroeg Harry. Hij pakte een pakje
sigaretten van tafel, hield Mark dat voor, die er een uit nam, en
voorzag hem en zichzelf van vuur.</span></p>
<p class="western3" xml:lang="nl-NL">Mark blies een
lange rookpluim uit en zei: ‘Onschuldig vastzitten is de grootste
frustratie, een tweede is dat er niemand op bezoek komt. Eerlijk
gezegd had ik van jou niet verwacht dat je me al die tijd links
liet liggen,’ merkte hij enigszins verwijtend op.</p>
<p class="western3" xml:lang="nl-NL">Harry knikte
een paar keer. Na een diepe zucht zei hij: ‘Dat kan ik me heel goed
voorstellen. Maar Westers heeft het mij en de andere collega’s
verboden je op te zoeken.’</p>
<p class="western3" xml:lang="nl-NL">Mark keek hem
verbluft aan. ‘Heeft hij dat echt gezegd? Waarom in
vredesnaam?’</p>
<p class="western2" xml:lang="nl-NL">‘<span class="c1">Westers verwoordde het wel wat genuanceerder, maar het kwam
erop neer dat mensen die bij een gedetineerde op bezoek gaan zelf
ook niet brandschoon zijn. Bovendien vond hij het antireclame voor
de politie.’</span></p>
<p class="western2" xml:lang="nl-NL">‘<span class="c1">Wat is dat nu voor bullshit? Hij weet wel beter. Of gadsamme
iedere gevangenisbezoeker een crimineel is. Sommige veroordeelden
zijn niet eens misdadig. Wat wel antireclame voor de politie is, is
dat ze één van hun mensen achter de tralies zetten terwijl die
niets gedaan heeft,’ besloot Mark grimmig.</span></p>
<p class="western3" xml:lang="nl-NL">Angela kwam de
kamer binnen en zette een dienblad op tafel met daarop drie
dampende mokken koffie, een suikerpot, een kannetje melk en een
schaal met drie plakken cake. ‘Waarom zijn jullie opeens zo stil?’
zei ze, verwonderd van Harry naar Mark kijkend.</p>
<p class="western2" xml:lang="nl-NL">‘<span class="c1">Omdat ik Mark net verteld heb dat Westers de collega’s
verboden heeft bij Mark op bezoek te gaan.’</span></p>
<p class="western2" xml:lang="nl-NL">‘<span class="c1">Ja, belachelijk gewoon,’ antwoordde Angela verbeten. ‘Hij
hoeft niet uit te maken wat politiemensen in hun vrije tijd doen.
Ik heb me ontzettend geërgerd aan dat verbod.’</span></p>
<p class="western3" xml:lang="nl-NL">Mark had een
schep suiker in zijn koffie gedaan en roerde bedachtzaam.</p>
<p class="western2" xml:lang="nl-NL">‘<span class="c1">Hoe is het met Ingrid?’ vroeg Angela toen.</span></p>
<p class="western3" xml:lang="nl-NL">Mark snoof
luidruchtig. ‘Geen idee. Die is solidair met Westers,’ zei hij
geringschattend.</p>
<p class="western2" xml:lang="nl-NL">‘<span class="c1">Bedoel je?’</span></p>
<p class="western2" xml:lang="nl-NL">‘<span class="c1">Precies. Sinds mijn arrestatie heb ik haar niet weer gezien.
Vanuit de gevangenis heb ik haar een paar maal geschreven, maar de
brieven werden teruggestuurd.’</span></p>
<p class="western2" xml:lang="nl-NL">‘<span class="c1">Toen voelde je je zeker helemaal besodemieterd?’</span></p>
<p class="western2" xml:lang="nl-NL">‘<span class="c1">Wat heet? Het is maar goed dat we nog niet getrouwd waren,
want dan had ze zich beslist van me laten scheiden. Die ellende is
me dus gelukkig bespaard gebleven,’ lachte Mark niet al te
vrolijk.</span></p>
<p class="western3" xml:lang="nl-NL">Toen Angela hem
onbewogen aankeek bij die woorden, zei hij: ‘Ik probeer het maar
positief te zien, Angela.’</p>
<p class="western2" xml:lang="nl-NL">‘<span class="c1">Fijn, als je dat lukt.’ Ze frunnikte wat aan een knoopje van
haar blouse.</span></p>
<p class="western2" xml:lang="nl-NL">‘<span class="c1">In het begin niet, nu wel.’</span></p>
<p class="western3" xml:lang="nl-NL">Mark keek naar
Harry die een kringetje rook nastaarde.</p>
<p class="western2" xml:lang="nl-NL">‘<span class="c1">Heeft iemand mijn naam nog wel eens laten vallen op het
bureau?’ vroeg hij toen.</span></p>
<p class="western2" xml:lang="nl-NL">‘<span class="c1">In het begin heel vaak, maar ja, je weet hoe dat
gaat…’</span></p>
<p class="western2" xml:lang="nl-NL">‘<span class="c1">En iedereen achtte mij schuldig?’</span></p>
<p class="western2" xml:lang="nl-NL">‘<span class="c1">Niemand achtte je schuldig en niemand begreep er ook maar een
steek van.’</span></p>
<p class="western2" xml:lang="nl-NL">‘<span class="c1">Eén ding heb ik me vanaf het begin steeds afgevraagd,’ zei
Angela nadenkend, terwijl ze de glazen asbak naar zich toetrok
zonder erbij na te denken dat Mark en Harry ook rookten, ‘hoe ze zo
stellig konden beweren dat jij Boersma hebt neergeschoten terwijl
jij bewusteloos op de grond lag.’</span></p>
<p class="western2" xml:lang="nl-NL">‘<span class="c1">Heel simpel,’ zei Harry. ‘De kogel kwam uit Marks pistool en
ze gingen ervan uit dat hij van schrik is flauwgevallen. Hij was
nogal snel weer bij zijn positieven en dat was zijn
pech.’</span></p>
<p class="western2" xml:lang="nl-NL">‘<span class="c1">Ja, dat weet ik allemaal wel,’ zei Angela ongeduldig, ‘maar
iemand die van plan is iemand neer te knallen, gaat niet opeens van
zijn stokje. Dat slaat werkelijk nergens op.’</span></p>
<p class="western2" xml:lang="nl-NL">‘<span class="c1">Waarom zou ik ook in godsnaam op Boersma hebben willen
schieten?’ zei Mark.</span></p>
<p class="western2" xml:lang="nl-NL">‘<span class="c1">Omdat het een klootzak was,’ antwoordde Harry.</span></p>
<p class="western2" xml:lang="nl-NL">‘<span class="c1">Dat is waar, en dat zou dus inderdaad een reden geweest kunnen
zijn. Maar daarvoor wil ik echt niet de bak indraaien,
hoor.’</span></p>
<p class="western3" xml:lang="nl-NL">Toen Angela zag
dat Mark een lange askegel aan zijn sigaret had, schoof ze de asbak
naar hem toe. Automatisch tipte hij de as erin.</p>
<p class="western2" xml:lang="nl-NL">‘<span class="c1">Ik heb tijd genoeg gehad om over dat incident na te denken en
heb verschillende theorieën bedacht,’ zei Mark.</span></p>
<p class="western3" xml:lang="nl-NL">Harry boog zich
naar voren, plantte zijn ellebogen op de knieën en verstrengelde
zijn vingers. ‘Laat eens horen,’ zei hij geïnteresseerd.</p>
<p class="western3" xml:lang="nl-NL">Mark dronk zijn
koffie op, zette de mok heel behoedzaam terug alsof hij bang was
dat die brak als hij het snel zou doen, en stak van wal. ‘Laten we
ons die overval nog eens voor de geest halen.’</p>
<p class="western3" xml:lang="nl-NL">Harry
knikte.</p>
<p class="western2" xml:lang="nl-NL">‘<span class="c1">Nadat iemand de politie had getipt dat er die zondagavond een
bankoverval zou zijn, zijn er direct maatregelen getroffen. Ik
vermoed dat de tipgever iemand was die niet aan de overval mee
mocht doen en daarom zijn “vriendjes” verraadde. Waarschijnlijk een
rancuneus type.’ Mark keek Harry afwachtend aan. Toen die niet
reageerde, ging hij verder. ‘We zijn er met tien man op afgegaan en
hebben ons verdekt opgesteld achter de wagens die op de
parkeerplaats tegenover de bank stonden.’</span></p>
<p class="western3" xml:lang="nl-NL">Harry knikte
weer.</p>
<p class="western2" xml:lang="nl-NL">‘<span class="c1">Vijf mannen stonden vooraan en de andere vijf hebben zich
achteraan opgesteld. Ik stond links achteraan achter een
donkerblauw busje, een Ford transit. Nu zijn er twee mogelijkheden.
Of één van de collega’s heeft mij neergeslagen en mijn pistool
gebruikt of de tipgever heeft het gedaan. Achter de parkeerplaats
is een parkje. Hij kan zich in de struiken verstopt hebben. Als dat
zo is, dan mocht hij waarschijnlijk niet aan de overval meedoen en
wilde hij waarschijnlijk wraak nemen en op een afstandje toekijken
hoe zijn kornuiten werden ingerekend.’</span></p>
<p class="western3" xml:lang="nl-NL">Mark nam een
pauze, stak weer een sigaret op en keek Harry vragend aan.</p>
<p class="western2" xml:lang="nl-NL">‘<span class="c1">Waarom zou die vent dan naar jou toe gaan en met jouw wapen
Boersma neerschieten?’</span></p>
<p class="western2" xml:lang="nl-NL">‘<span class="c1">Dat heb ik me ook vele keren afgevraagd e ik ben tot de
conclusie gekomen dat we die optie kunnen laten varen. Blijft over:
één van de collega’s. Zoals je zelf al zei was Boersma een klootzak
en bij niemand geliefd door zijn hautaine houding.’</span></p>
<p class="western2" xml:lang="nl-NL">‘<span class="c1">Dan nog.’</span></p>
<p class="western2" xml:lang="nl-NL">‘<span class="c1">Stel dat Boersma iets wist van één van de agenten of
rechercheurs en dat die door hem gechanteerd werd. Of misschien was
Boersma hartstikke corrupt en was één van de mannen daarvan op de
hoogte.’</span></p>
<p class="western2" xml:lang="nl-NL">‘<span class="c1">Dat laatste lijkt me geen argument,’ zei Harry. ‘Dan was die
persoon wel naar de grote baas gestapt.’</span></p>
<p class="western2" xml:lang="nl-NL">‘<span class="c1">Hm. Ja, dat ben ik met je eens. Dan hebben we alleen nog een
collega over die er baat bij had om Boersma uit de weg te ruimen.
Dat lijkt mij het meest logische. Het hoeft niet per se iemand te
zijn die een pest aan mij had, maar via mij de kans schoon zag om
Boersma om zeep te helpen. Iemand voor wie Boersma een bedreiging
vormde. Maar wie? Ach, ik bazel maar wat,’ besloot Mark toen
neerslachtig.</span></p>
<p class="western2" xml:lang="nl-NL">‘<span class="c1">Je verhaal is inderdaad wat verward, maar je hebt nu al een
paar keer het woord collega’s in de mond genomen, dus ga ik ervan
uit dat je onder hen de schutter zoekt,’ zei Harry. Toen vervolgde
hij nadenkend: ‘Maar het kan niet van te voren gepland zijn, want
niemand kon weten dat Boersma zijn plaats zou verlaten en via
andere auto’s naar voren zou sluipen.’</span></p>
<p class="western2" xml:lang="nl-NL">‘<span class="c1">Dat is waar.’</span></p>
<p class="western2" xml:lang="nl-NL">‘<span class="c1">Ik begrijp dat Wiechers die achter de auto naast die van mij
verscholen zat, niets heeft gemerkt.’</span></p>
<p class="western2" xml:lang="nl-NL">‘<span class="c1">Wiechers stond naast mij,’ merkte Harry op. ‘Grenen stond het
dichtst bij jou.’</span></p>
<p class="western3" xml:lang="nl-NL">Mark wilde net
naar zijn mok grijpen maar bleef in de beweging steken. ‘Wat?’ zei
hij zacht.</p>
<p class="western2" xml:lang="nl-NL">‘<span class="c1">Ja, Wiechers stond links van mij.’</span></p>
<p class="western2" xml:lang="nl-NL">‘<span class="c1">Weet je dat wel zeker? Het was donker en dan kun je niet zo
goed zien wie wie is.’</span></p>
<p class="western2" xml:lang="nl-NL">‘<span class="c1">Ik weet het heel zeker,’ zei Harry vol overtuiging. ‘Wiechers
stak zijn hand naar me op en ik zag zijn horloge. Hij is de enige
die een horloge heeft met een lichtgevende rode
wijzerplaat.’</span></p>
<p class="western3" xml:lang="nl-NL">Alle drie
zwegen een poosje. Angela maakte een eind aan de stilte door op te
merken dat het tijd werd voor een borreltje.</p>
<p class="western3" xml:lang="nl-NL">Toen ze de
kamer had verlaten, zei Mark peinzend: ‘Grenen stond dus het
dichtst bij mij.’</p>
<p class="western2" xml:lang="nl-NL">‘<span class="c1">Je verdenkt hem toch niet?’ vroeg Harry.</span></p>
<p class="western2" xml:lang="nl-NL">‘<span class="c1">Nou, als ik erover nadenk… het kan in ieder geval niet een van
de mannen geweest zijn die zich voor op de parkeerplaats bevonden.
Het zou iedereen opgevallen zijn als er iemand naar achteren was
gelopen. Bovendien kan ik met stelligheid beweren dat toen we onze
posities innamen, Wiechers naast me stond.’</span></p>
<p class="western3" xml:lang="nl-NL">Mark keek de
kamer even rond zonder werkelijk iets op te nemen en zei toen met
een verbitterd lachje: ‘Boersma kan het niet geweest zijn en jij
ook niet.’</p>
<p class="western2" xml:lang="nl-NL">‘<span class="c1">Waarom ik ook niet?’</span></p>
<p class="western2" xml:lang="nl-NL">‘<span class="c1">Wat voor reden zou je gehad moeten hebben?’</span></p>
<p class="western2" xml:lang="nl-NL">‘<span class="c1">Wat voor reden zou één van de anderen gehad moeten
hebben?’</span></p>
<p class="western2" xml:lang="nl-NL">‘<span class="c1">Dat is nu het cruciale punt.’</span></p>
<p class="western3" xml:lang="nl-NL">Angela kwam
weer binnen en terwijl ze alles op tafel zette, keken de mannen
geïnteresseerd toe alsof ze een goocheltrucje uithaalde.</p>
<p class="western2" xml:lang="nl-NL">‘<span class="c1">Ik zal erachter komen wie mij die moord in de schoenen heeft
geschoven,’ zei Mark vastberaden.</span></p>
<p class="western3" xml:lang="nl-NL">Harry schonk
zijn flesje leeg in het glas, nam een paar teugen, keek over de
rand van het glas naar Mark en zei: ‘Wim Grenen werkt hier niet
meer.’</p>
<p class="western2" xml:lang="nl-NL">‘<span class="c1">Wat?’</span></p>
<p class="western2" xml:lang="nl-NL">‘<span class="c1">Ja. Hij is ongeveer een half jaar na, eh… dat incident naar
Amsterdam overgeplaatst.’</span></p>
<p class="western3" xml:lang="nl-NL">Mark dronk zijn
glas halfleeg, veegde met de rug van zijn hand het schuim van zijn
mond en vroeg verbaasd: ‘Waarom?’</p>
<p class="western2" xml:lang="nl-NL">‘<span class="c1">Zijn vrouw kon hier niet aarden. Ze komt oorspronkelijk uit
het westen.’</span></p>
<p class="western2" xml:lang="nl-NL">‘<span class="c1">Wat een kolder,’ zei Mark. ‘Ik heb altijd de indruk gehad dat
Rita het hier uitermate naar haar zin had. Ze was van alles en nog
wat lid en was een opgeruimde meid die de wereld van de zonnige
kant bekeek.’</span></p>
<p class="western2" xml:lang="nl-NL">‘<span class="c1">Ik vond het ook wel vreemd,’ gaf Harry toe.</span></p>
<p class="western2" xml:lang="nl-NL">‘<span class="c1">Kon hij daar promotie maken?’ vroeg Mark.</span></p>
<p class="western2" xml:lang="nl-NL">‘<span class="c1">Nee. Hij is naar de afdeling verkeer
overgeplaatst.’</span></p>
<p class="western2" xml:lang="nl-NL">‘<span class="c1">Onbegrijpelijk. Uitgerekend aan die afdeling had hij een
broertje dood. Er klopt iets niet. Ik denk dat ik maar eens een
praatje met hem ga maken.’</span></p>
<p class="western2" xml:lang="nl-NL">‘<span class="c1">Doe geen domme dingen,’ waarschuwde Harry hem.</span></p>
<p class="western2" xml:lang="nl-NL">‘<span class="c1">Hoezo? Als je niets doet word je vastgezet en misschien word
je wel vrijgesproken als je wel iets uitgehaald hebt.’</span></p>
<p class="western3" xml:lang="nl-NL">Harry keek hem
met een veelzeggende blik aan.</p>
<p class="western2" xml:lang="nl-NL">‘<span class="c1">Oké, maat. Ik zal uitkijken. Ik zal Wim Grenen met fluwelen
handschoenen aanpakken. Zou jij Wiechers willen vertellen dat deze
gevaarlijke crimineel weer vrij op straat rondloopt en op wraak
zint?’</span></p>
<p class="western2" xml:lang="nl-NL">‘<span class="c1">Doe ik, maar ik zeg dat laatste er niet bij. Lijkt me niet
verstandig.’</span></p>
<p class="western2" xml:lang="nl-NL">‘<span class="c1">Let even goed op zijn reactie als je het zegt en vertel er dan
gelijk even bij dat ik hem binnenkort ontzettend graag weer wil
zien.’</span></p>
<p class="western2" xml:lang="nl-NL">‘<span class="c1">Doe dat nou niet, Mark.’</span></p>
<p class="western2" xml:lang="nl-NL">‘<span class="c1">Ik moet. Ik wil de waarheid weten.’</span></p>
<p class="western2" xml:lang="nl-NL">‘<span class="c1">Gelijk heb je,’ zei Angela. ‘Ik zou ook niet eerder rusten
voordat ik wist wie me dit aangedaan had, en als ik het zou weten,
zorgde ik er meteen voor dat hij geliquideerd werd.’</span></p>
<p class="western2" xml:lang="nl-NL">‘<span class="c1">Nou, nou, nou,’ zei Harry hoofdschuddend. ‘Krasse taal voor
een vrouw, hoor. Ik heb nooit geweten dat jij zo agressief en
wraakgierig kunt zijn.’</span></p>
<p class="western2" xml:lang="nl-NL">‘<span class="c1">Dat word je vanzelf wel als je hoort hoe onheus iemand
bejegend is. Als je me nodig hebt, Mark, hoef je maar te kikken en
ik help je.’</span></p>
<p class="western2" xml:lang="nl-NL">‘<span class="c1">Ontzettend aardig van je, Angela, maar ik vrees dat Harry het
daar niet mee eens is.’</span></p>
<p class="western3" xml:lang="nl-NL">Voordat Harry
kon antwoorden, zei ze: ‘Harry denkt er precies zo over.’</p>
<p class="western3" xml:lang="nl-NL">Mark keek naar
Harry die begon te grinniken. ‘Als zij iets met overtuiging zegt,
durf ik er niet tegenin te gaan.’</p>
<p class="western2" xml:lang="nl-NL">‘<span class="c1">Door die commotie die er na de schietpartij ontstond, konden
die overvallers mooi ontsnappen,’ merkte Mark toen weer serieus op.
‘Zijn die later nog gepakt?’</span></p>
<p class="western2" xml:lang="nl-NL">‘<span class="c1">Nee.’</span></p>
<p class="western2" xml:lang="nl-NL">‘<span class="c1">Slecht van de politie,’ vond Mark.</span></p>
<p class="western2" xml:lang="nl-NL">‘<span class="c1">Ja. In ieder geval hadden een paar van ons erachteraan moeten
gaan, maar we waren allemaal zo ontdaan dat niemand zich nog om die
overvallers bekommerde.’</span></p>
<p class="western2" xml:lang="nl-NL">‘<span class="c1">Ik was eigenlijk van plan om morgenvroeg naar het kantoor van
Westers te gaan om hem mee te delen dat ik weer ingeroosterd kan
worden,’ grijnsde Mark.</span></p>
<p class="western2" xml:lang="nl-NL">‘<span class="c1">Ik ben blij dat je je gevoel voor humor niet verloren hebt,’
lachte Harry met hem mee.</span></p>
<p class="western2" xml:lang="nl-NL">‘<span class="c1">Wie weet, misschien doe ik het wel.’</span></p>
<p class="western2" xml:lang="nl-NL">‘<span class="c1">Je weet dat hij slecht tegen geintjes kan, hè? Ik betwijfel
zelfs of hij de betekenis ervan kent.’</span></p>
<p class="western3" xml:lang="nl-NL">Ondanks het
zware gemoed dat Mark had gehad toen hij op weg ging naar Angela en
Harry, merkte hij dat hij zich steeds meer ontspande en de avond
kabbelde in gezelligheid voort.</p>
<p class="western3" xml:lang="nl-NL">5</p>
<p class="western2" xml:lang="nl-NL"><a id="h5"></a> <span class="c1">Mark ging de gele stenen trap op, die
hij jarenlang had beklommen. Voor het eerst viel het hem op hoe
uitgesleten de treden waren. Dat kon niet in dat anderhalf jaar
gebeurd zijn, dacht hij. Vreemd eigenlijk, dat als je ergens een
tijdje niet geweest was, andere dingen je dan opvielen. Hij kwam in
een gang waar acht deuren op uit kwamen. Westers’ kantoor was de
derde deur links. Hij klopte een paar keer, waarna hij gelijk de
deur opendeed. ‘Goedemorgen, meneer Westers. Ik wilde even zeggen
dat ik weer aan het werk kan.’</span></p>
<p class="western3" xml:lang="nl-NL">Westers keek
vluchtig op van zijn dossier en zei chagrijnig: ‘Dan moet je bij de
administratie zijn. Dat weet je toch?’ Hij wuifde Mark weg,
concentreerde zich weer op zijn dossier en schreef wat op.</p>
<p class="western3" xml:lang="nl-NL">Mark liet de
deur openstaan, liep naar het bureau en liet zich neerploffen op de
oude houten stoel ervoor. Hij voelde dat de stoel ongelijke poten
had en dat hij daardoor wat scheef zat.</p>
<p class="western2" xml:lang="nl-NL">‘<span class="c1">Wat heb ik nou gezegd?’ snauwde Westers. Hij keek Mark nijdig
aan en opeens kwam er een blik van herkenning in zijn ogen. ‘Mark
Weegers?’ klonk het verbijsterd.</span></p>
<p class="western2" xml:lang="nl-NL">‘<span class="c1">Tot uw orders, chef. Ik wou u even vertellen dat ik weer
inzetbaar ben.’ Mark keek om zich heen in het kantoor en
constateerde dat alles nog was zoals hij het zich herinnerde. De
vergeelde ingelijste printen hingen nog aan de muur. Zelfs het oude
bureau dat inmiddels wel antiek moest zijn, was nog steeds niet
vervangen. Het bureaublad was kromgetrokken door het gewicht van de
stapels boeken die aan weerszijden op de hoeken van het bureau
waren geplaatst. Het kantoor zou niet misstaan in een museum van
kantoorinrichtingen van een eeuw geleden. Maar Mark vermoedde dat
een dergelijk museum niet bestond. Het vertrek ademde de sfeer uit
van iemand die zich eenvoudiger voor wilde doen dan die in feite
was. Westers sloeg zijn dikke armen over elkaar, leunde achterover
in zijn leren stoel en keek Mark met toegeknepen ogen aan. ‘Wat kom
je doen, Weegers?’</span></p>
<p class="western2" xml:lang="nl-NL">‘<span class="c1">Wat ik altijd al gedaan heb. Misdadigers oppakken. Ik denk dat
de afdeling wel blij is dat ik terug ben, want er is altijd
personeelstekort. Nu kunnen de andere mannen in ieder geval een
keer een dagje vrij nemen. Ik ben blij dat ik weer aan de slag
kan.’ Mark wreef zich bewust vergenoegd in de handen. ‘De afgelopen
tijd waren alle dagen hetzelfde en ik heb nu eenmaal een hekel aan
sleurwerk. Maar ik begrijp dat u er niet op gerekend heb dat ik nu
alweer terug zou zijn en dat ik daarom nog niet ben ingedeeld. Ik
heb strafvermindering gekregen wegens goed gedrag. Goed gedrag,
meneer Westers,’ riep hij hard door zijn handen waar hij een toeter
van had gemaakt.</span></p>
<p class="western2" xml:lang="nl-NL">‘<span class="c1">Ook jou moet bekend zijn, Weegers, dat de politie geen mensen
weer in dienst neemt die in de gevangenis hebben gezeten,’ zei
Westers afgemeten.</span></p>
<p class="western3" xml:lang="nl-NL">Mark negeerde
het bijtende toontje van Westers. ‘O, weet u al wie
verantwoordelijk is voor mijn detentie?’</p>
<p class="western3" xml:lang="nl-NL">Westers zuchtte
hoorbaar.</p>
<p class="western3" xml:lang="nl-NL">Opeens klonk er
van beneden een luid protest. Een paar arrestanten die het
duidelijk niet met hun aanhouding eens waren. ‘Ik klaag jullie
aan,’ riep een man woedend. Even later ging er een deur met een
harde klap dicht en het geschreeuw verstomde. Een celdeur, wist
Mark.</p>
<p class="western2" xml:lang="nl-NL">‘<span class="c1">Ik had verwacht dat ik na een paar dagen hechtenis wel weer op
vrije voeten zou zijn omdat de politie de werkelijke dader had
opgespoord. Helaas zitten er niet veel pientere knapen op het
bureau. Het wordt tijd dat iemand met een scherpe geest zich bij
hen voegt, zodat er niet weer van die grote fouten worden
gemaakt.’</span></p>
<p class="western3" xml:lang="nl-NL">Westers
luisterde met samengeperste lippen en ging nog verder achterover
leunen.</p>
<p class="western3" xml:lang="nl-NL">Mark hoopte dat
de stoel omviel en Westers zijn heup brak. Mooier was nog dat hij
zijn nek brak. ‘Waarom heeft u mijn collega’s verboden om mij in de
bajes te bezoeken?’ vroeg Mark met een duistere blik. ‘Wat
verbeeldt u zich eigenlijk wel dat u iemand kan verbieden om een
vriend te bezoeken?’</p>
<p class="western2" xml:lang="nl-NL">‘<span class="c1">Dat heb ik niemand verboden,’ zei Westers verbeten.</span></p>
<p class="western2" xml:lang="nl-NL">‘<span class="c1">O nee? Waarom zijn ze dan niet gekomen?’</span></p>
<p class="western2" xml:lang="nl-NL">‘<span class="c1">Misschien wilden ze niet.’</span></p>
<p class="western2" xml:lang="nl-NL">‘<span class="c1">O jawel. Ze mochten niet van u. Waarom bent u zelf eigenlijk
nooit een keer gekomen?’</span></p>
<p class="western3" xml:lang="nl-NL">Westers zuchtte
weer. Toen hij zei dat hij het te druk had voor kletspraatjes, werd
Mark woest. Hij vloog overeind, trok Westers bij zijn stropdas over
het bureau heen en besefte nog net op tijd dat hij te ver ging. Hij
liet hem los en vroeg rustig: ‘Wanneer zei u dat ik weer kan
beginnen?’</p>
<p class="western3" xml:lang="nl-NL">Westers keek
hem zo stompzinnig aan alsof hij opeens met ontbloot lijf voor hem
stond.</p>
<p class="western2" xml:lang="nl-NL">‘<span class="c1">Mijn kantoor uit,’ siste hij toen. ‘En laat je hier nooit weer
zien.’</span></p>
<p class="western3" xml:lang="nl-NL">Toen Mark bij
de deur was, draaide hij zich om en zei bedaard: ‘Ik laat mijn
nieuwe adres bij de administratie achter. Laat me even weten
wanneer u weer van mijn talenten gebruik wilt maken. Of kan ik
beter zelf morgen even langskomen om te informeren wanneer mijn
dienst begint?’</p>
<p class="western3" xml:lang="nl-NL">Westers was
blijkbaar sprakeloos, want hij wees met een gestrekte arm naar de
deur. Mark verbeeldde zich dat Westers schuim om zijn mond had.
Beheerst sloot hij de deur achter zich. Tot zijn verrassing zag hij
Wiechers in de gang lopen. Toen ze beiden gelijk bij de trap waren,
groette Wiechers hem vriendelijk zonder hem te herkennen.</p>
<p class="western2" xml:lang="nl-NL">‘<span class="c1">Ook goedemorgen, meneer Wiechers.’</span></p>
<p class="western3" xml:lang="nl-NL">Wiechers bleef
abrupt staan alsof er opeens een hek voor hem gesloten werd. Toen
begon hij te lachen. ‘Verrek Weegers. Jij weet je te vermommen,
zeg.’ Hij stak zijn hand uit en vroeg hoe het met hem ging.</p>
<p class="western2" xml:lang="nl-NL">‘<span class="c1">Ontgoocheld is het juiste woord,’ antwoordde Mark.</span></p>
<p class="western2" xml:lang="nl-NL">’<span class="c1">Dat kan ik me voorstellen. Zag ik het goed dat je uit het
kantoor van Westers kwam?’</span></p>
<p class="western2" xml:lang="nl-NL">‘<span class="c1">Inderdaad. Ik wilde hem even laten weten dat ik weer
beschikbaar ben, maar Westers begreep het niet zo goed.’</span></p>
<p class="western2" xml:lang="nl-NL">‘<span class="c1">Hij is nog nooit een man met begrip geweest.’ Toen keek
Wiechers hem onderzoekend aan. ‘Heb je al enig idee wat je gaat
doen?’</span></p>
<p class="western2" xml:lang="nl-NL">‘<span class="c1">Mijn eerste taak is de man of mannen op te sporen die mij erin
hebben geluisd.’</span></p>
<p class="western2" xml:lang="nl-NL">‘<span class="c1">Dat kan ik me voorstellen, hoewel het mij onbegonnen werk
lijkt. We zijn er destijds ook dagen mee bezig geweest en hebben
geen spoortje kunnen vinden.’</span></p>
<p class="western3" xml:lang="nl-NL">Mark wist niet
dat de politie nog verder onderzoek had gedaan. Hij was ervan
uitgegaan dat hij direct maar opgesloten was zonder dat ook maar
iemand iets onderzocht had. Ook Harry had er niets over gezegd. Het
onderzoek zal wel een wassen neus zijn geweest, dacht hij
smalend.</p>
<p class="western2" xml:lang="nl-NL">‘<span class="c1">Zeg Wiechers, klopt het dat jij achter die wagen naast die van
Zaanstra zat toen Boersma werd neergeschoten?’</span></p>
<p class="western2" xml:lang="nl-NL">‘<span class="c1">Inderdaad. Hoezo?’</span></p>
<p class="western2" xml:lang="nl-NL">‘<span class="c1">Ik weet haast wel zeker dat jij achter de wagen naast die van
mij zat.’</span></p>
<p class="western2" xml:lang="nl-NL">‘<span class="c1">Dat was eerst ook zo, maar Grenen vroeg mij om van positie te
wisselen.’</span></p>
<p class="western3" xml:lang="nl-NL">Waarom?’</p>
<p class="western2" xml:lang="nl-NL">‘<span class="c1">Geen flauw idee. Ik heb er niet naar gevraagd.’</span></p>
<p class="western3" xml:lang="nl-NL">Toen ze onder
aan de trap waren, sloeg Wiechers hem een paar keer
kameraadschappelijk op de rug. ‘Mark, ik zou het gezellig vinden
als je een keer bij Christa en mij langskomt. We wonen nog op
hetzelfde adres. Wacht niet te lang.’</p>
<p class="western3" xml:lang="nl-NL">Toen Mark
buiten stond, dacht hij: als Wiechers het gedaan heeft, dan vreet
ik mijn schoenen op. Ik moet maar eens op zoek gaan naar Grenen.
Toch merkwaardig dat hij overplaatsing heeft aangevraagd.</p>
<p class="western3" xml:lang="nl-NL">6</p>
<p class="western2" xml:lang="nl-NL"><a id="h6"></a> <span class="c1">Het was nog geen half vijf toen Mark
zich voorzichtig uit bed liet glijden. Laat naar bed gaan met
teveel bier en whisky en teveel aan je hoofd was nu niet bepaald
een ideaal recept voor een gezonde nachtrust. In de badkamer nam
hij een paracetamol die hij wegspoelde met een glas water en met
een handdoek wiste hij het zweet van zijn voorhoofd. Toen hij in de
woonkamer kwam, verjoeg hij de kille schaduwen met het licht van
een schemerlamp. Hij ging bij het raam zitten en dacht aan Ingrid
zoals hij haar in zijn herinnering had. Hij zag haar nog duidelijk
voor zich toen ze zijn keukenvloer opdweilde nadat hij een pan met
spruitjes had laten vallen. De spruitjes waren overal heen gerold.
Toen hij naast haar kwam staan, hadden haar prachtige blauwe ogen
even kort naar hem opgekeken en vol overgave had ze zich toen weer
op haar schoonmaakwerk gestort. Bewonderend had hij naar haar
gestaard. Haar lange blonde vlecht was wat losgeraakt waardoor
lange slierten als gordijnen voor haar gezicht vielen. Regelmatig
blies ze die weg wat niet hielp, want ze kwamen gelijk weer terug.
Hij had het zweet in haar nek en op haar voorhoofd gezien. Dichtbij
de grond, op blote voeten, met haar borsten tegen haar dijen
gedrukt en in een lichtblauw topje en witte bermuda had ze zich
fanatiek van haar taak gekweten. Als hij aan haar dacht kwam deze
herinnering meestal als eerste boven. Het was zo’n huiselijk
plaatje geweest. Toen herinnerde hij zich een dag aan zee. Goh, wat
waren ze gelukkig geweest. Ze hadden kilometers over het strand
gelopen en schelpen gezocht. Met twee plastic tassen vol waren ze
naar hun strandstoelen teruggelopen. Op hun knieën waren ze in het
zand gaan zitten en hadden de schelpen op grootte gesorteerd. Hij
kon nog de zon in zijn nek voelen branden en de zilte zeelucht
ruiken. Toen ze alles hadden uitgezocht, had hij gezegd: ‘En
nu?’</span></p>
<p class="western2" xml:lang="nl-NL">‘<span class="c1">Geen idee,’ had Ingrid gezegd. ‘Laat maar liggen.’ Daarna
waren ze beiden in lachen uitgebarsten.</span></p>
<p class="western3" xml:lang="nl-NL">Toen gingen
zijn gedachten naar de eerste keer dat ze gevrijd hadden. Als hij
zich inspande kon hij nog de regen horen die hard tegen het
slaapkamerraam had gekletterd. Aarzelend en giechelend hadden ze
elkaars lichaam verkend. Hij had haar zachte borsten en gladde buik
gestreeld. De regen hadden ze niet meer gehoord, net zo min als de
rest van de wereld. Alleen zij tweeën hadden nog bestaan. Abrupt
stopte hij die gedachte en dwong zich om haar te zien zoals ze was:
een gemene verraadster. Mede door haar was zijn toekomst naar de
filistijnen. Doordat het bonken van zijn slapen was afgenomen,
besloot hij weer naar bed te gaan.</p>
<p class="western3" xml:lang="nl-NL">Op het
gemeentehuis had hij voor een paar centen het adres van Ingrid de
Grote gekregen. Zoals hij al verwacht had, was Ingrid verhuisd. Ze
had haar kamer verruild voor een flatje. Hij vermoedde dat ze bang
was dat hij na zijn vrijlating verhaal bij haar kwam halen. Ze had
er natuurlijk nooit bij stilgestaan dat het een fluitje van een
cent was om haar adres te achterhalen. Na zijn bezoek aan het
stadhuis had hij boodschappen gedaan en erover nagedacht wat de
beste manier was om haar te benaderen. Overrompelen, leek hem de
juiste tactiek.</p>
<p class="western3" xml:lang="nl-NL">Het was drie
uur toen hij bij haar aanbelde maar er werd niet open gedaan. Toen
ging hij op een bank bij de vijver in het park tegenover haar flat
zitten om op haar te wachten. Hij keek naar de eenden die op de
kant zaten. Ook al was het klaarlichte dag, toch hing er een
merkwaardige stilte om hem heen. Een eend schudde zijn veren los en
kleine plukjes dons dwarrelden in het rond. Mark sloot zijn ogen en
er kwam een aangenaam loom gevoel over hem. Zoals het avondrood
langzaam werd opgeslokt door de draaiende aarde zo liet hij zich
ongemerkt meevoeren op de stroom van de vergetelheid. Door kwakende
eenden werd hij ruw naar het heden teruggeroepen. Hij keek op zijn
horloge en zag dat hij een uur geslapen had. Verstijfd van de kou
kwam hij moeizaam overeind en met stramme benen liep hij naar het
flatgebouw. Op zijn indringend bellen werd andermaal niet
gereageerd. Toen besloot hij maar om naar huis te gaan, zich wat op
te warmen en het later weer te proberen.</p>
<p class="western3" xml:lang="nl-NL">Met gebalde
vuisten in zijn jaszakken was hij een paar uur later weer op weg
gegaan om tot de conclusie te komen dat ze nog niet thuis was. ’s
Middags was er nog een waterig zonnetje geweest maar nu was het
mistig en schemerde het. Hij ging weer op een bank in het park
zitten. Nu wat dichter bij de flat. Vroeg of laat zou ze wel
verschijnen. Na ongeveer een half uur wachten hoorde hij links van
hem iemand aan komen lopen. Het tempo lag laag en de pas was
slepend. Hij draaide zich om maar kon vanwege de dichte mist niets
waarnemen. Lichthijgend kwam er iemand zijn richting op. Toen de
persoon vlak voor hem opdoemde herkende hij Ingrid. Hij sprong
overeind en ging voor haar staan. Ze schrok zich wezenloos en sloeg
bijna steil achterover. ‘Kunt u niets beters verzinnen dan een
vrouw in een donker park een doodschrik te bezorgen,’ bitste ze. In
iedere hand droeg ze een tas met boodschappen. De supermarkt lag
aan de overkant van het park en ze was door het park gelopen in
plaats van over het trottoir, dat scheelde een meter of
honderd.</p>
<p class="western2" xml:lang="nl-NL">‘<span class="c1">Ik vroeg me af of ik u een momentje kon spreken, mevrouw,’ zei
Mark beleefd. Hij had zijn stem wat verdraaid zodat ze die niet
direct zou herkennen.</span></p>
<p class="western2" xml:lang="nl-NL">‘<span class="c1">Rot op, vent,’ siste ze, toen hij achterwaarts voor haar bleef
lopen.</span></p>
<p class="western3" xml:lang="nl-NL">Toen ze onder
een lantaarnpaal voor haar flatgebouw stonden, deed Mark zijn
capuchon af en grijnsde naar haar. De grimmige grijns van een man
die oog in oog met zijn verrader staat. Zijn bebaarde gezicht
lichtte vaalgeel op in het zwakke schijnsel van de lantaarnpaal
waardoor hij voor Ingrid op een geestverschijning uit een lang
verleden moest lijken. Een meer geschrokken gezicht dan dat van
Ingrid had Mark nog nooit eerder gezien. Haar ogen rolden zowat uit
hun kassen, haar tong stak een beetje naar buiten en haar
ademhaling ging piepend. Toen ze zich enigszins hersteld had van de
schok, klonk haar stem angstig en fluisterend. ‘Waar kom jij
vandaan?’ Haar adem blies gaten in de mist.</p>
<p class="western2" xml:lang="nl-NL">‘<span class="c1">Dat lijkt me een overbodige vraag,’ zei Mark. Hij pakte de
tassen op die Ingrid van schrik op de grond had laten vallen en
liep gedecideerd naar haar flat. Langzaam slenterde ze achter hem
aan. Toen ze voor haar deur stonden deed Mark een stap opzij zodat
zij de deur kon openen. ‘Zal ik deze maar even in de keuken
zetten?’ vroeg hij.</span></p>
<p class="western3" xml:lang="nl-NL">Ingrid zei
niets.</p>
<p class="western3" xml:lang="nl-NL">Net als bij hem
was de keuken gelijk rechts. Hij zette de tassen op het aanrecht en
draaide zich naar Ingrid om, maar ze stond niet in de keuken.
Zonder aarzeling ging hij naar de woonkamer waar Ingrid op een
blauwe leren bank een sigaret zat te roken. Er brandde één
schemerlampje.</p>
<p class="western2" xml:lang="nl-NL">‘<span class="c1">Hier woon je nu dus,’ stelde Mark vast terwijl hij om zich
heen keek. Aan een wand stond een open wandkast met een tv-meubel
ernaast, beide van lichtbeuken. Verder stonden er een bankstel en
een kleine eethoek. De andere wand werd opgesierd met twee kleine
zeegezichten; een was overwegend groen en het andere blauw. Het was
er nogal kaal. Maar als je alle meubels van één kamer verdeelde
over verscheidene vertrekken dan leek het natuurlijk ook een stuk
kaler. Maar ze had wel andere meubels aangeschaft. Simpel, maar
niet lelijk. ‘Woon je hier een beetje naar je zin?’ vroeg
Mark.</span></p>
<p class="western3" xml:lang="nl-NL">Ze antwoordde
niet maar keek de rook na die ze uitblies.</p>
<p class="western3" xml:lang="nl-NL">Hij ging
tegenover haar zitten en keek haar onderzoekend aan. Ze had een
stuk van haar blonde haar laten knippen waardoor het net over haar
schouders golfde. Ze was ook iets dikker geworden. Het stond haar
goed, vond hij. Aan haar kleding te zien kwam ze net van haar werk.
Ingrid thuis en Ingrid buiten was een wereld van verschil. Als ze
naar haar werk ging zag ze er altijd zeer verzorgd uit. Nu droeg ze
een bruine pantalon en een ivoorwit strak truitje waarin haar
borsten duidelijk afstaken. Om haar hals bungelde een lange ketting
van natuursteentjes. Het deed hem pijn te zien hoe prachtig ze was,
de vrouw die hij eens had aanbeden. Helaas zag ze er vanbinnen
minder fraai uit. Ze zou nog lang mooi blijven, voordat haar
schoonheid zou verbleken. Anderhalf jaar geleden was hij nog in de
zevende hemel geweest, daarna had hij in de hel vertoefd. In het
begin van hun relatie hadden ze zich natuurlijk in bepaalde
opzichten moeten aanpassen. Vooral hij had zich aan moeten passen,
schoot het door hem heen. Ingrid was duidelijk een dame met een
eigen willetje, maar dat had hij wel kunnen waarderen. Hij hield
wel van mensen met een duidelijke eigen mening. Het getuigde van
een sterk karakter. Als ze over hun gezamenlijke toekomst spraken,
hadden ze hun verschillende standpunten luchtigjes weggewuifd.
Alles was volgens hen met praten en compromissen op te lossen.</p>
<p class="western2" xml:lang="nl-NL">‘<span class="c1">Waarom heb je het gedaan, Ingrid?’</span></p>
<p class="western3" xml:lang="nl-NL">Wat?’</p>
<p class="western2" xml:lang="nl-NL">‘<span class="c1">Mij in de steek laten.’</span></p>
<p class="western2" xml:lang="nl-NL">‘<span class="c1">Ach, man, donder op. Leef je eigen leven en laat mij met
rust.’</span></p>
<p class="western2" xml:lang="nl-NL">‘<span class="c1">Ik ben bezig mijn eigen leven weer op het juiste spoor te
krijgen, maar eerst wil ik het een en ander opgehelderd zien.’ Hij
voelde een malicieus verlangen om haar van haar stuk te brengen,
maar dat moest hij beteugelen omdat haar medewerking van essentieel
belang voor hem kon zijn.</span></p>
<p class="western2" xml:lang="nl-NL">‘<span class="c1">Waarom heb je mijn brieven teruggestuurd?’ vroeg hij
zacht.</span></p>
<p class="western2" xml:lang="nl-NL">‘<span class="c1">Ik wist gewoon niet wat ik moest doen.’</span></p>
<p class="western2" xml:lang="nl-NL">‘<span class="c1">Waarom heb je mij nooit in de gevangenis bezocht?’</span></p>
<p class="western2" xml:lang="nl-NL">‘<span class="c1">Liefde kan opeens voorbij zijn.’ Haar mooie ogen leken opeens
van ijs waardoor hij een misselijkmakend gevoel kreeg. ‘En waarom
zou je dan contact houden met een vent die je niet meer ziet
zitten?’ zei ze schouderophalend.</span></p>
<p class="western3" xml:lang="nl-NL">Hoe was het
mogelijk dat hij nooit eerder had gezien wat voor een gevoelloze
vrouw ze was? ‘Besef je wel wat ik allemaal heb meegemaakt?’</p>
<p class="western3" xml:lang="nl-NL">Ze haalde weer
haar schouders op. Het scheen haar niet te interesseren.</p>
<p class="western3" xml:lang="nl-NL">Van pure
frustratie begonnen zijn lippen te trillen alsof die onder stroom
stonden.</p>
<p class="western3" xml:lang="nl-NL">Ingrid stond op
en beende de kamer uit. Haar dure parfum zweefde naar hem toe. Hij
liep achter haar aan en in de keuken stond ze hem met haar armen
over elkaar en een duistere blik in haar ogen aan te kijken.
Doordat ze haar mondhoeken naar beneden had getrokken leek ze op
een lelijke, humeurige vrouw. Niet de vrouw die eens zijn hart had
gestolen.</p>
<p class="western2" xml:lang="nl-NL">‘<span class="c1">Waarom ben je hier eigenlijk gekomen?’ Haar stem klonk
chagrijnig. ‘Het is allemaal zo lang geleden,’ voegde ze er
onverschillig aan toe.</span></p>
<p class="western2" xml:lang="nl-NL">‘<span class="c1">Voor mij niet,’ zei Mark heftig. ‘Voor mij niet,’ herhaalde
hij zacht en langzaam. ‘Elke dag proef ik de zure vruchten van het
verraad.’</span></p>
<p class="western3" xml:lang="nl-NL">Ingrid draaide
zich om naar de koelkast en pakte een blikje cola. Haar bewegingen
waren sierlijk. Ze trok het lipje los en schonk een glas vol. Ze
bood Mark niets aan.</p>
<p class="western2" xml:lang="nl-NL">‘<span class="c1">Weet jij hoe het is als je mooie dromen in nachtmerries
veranderen?’ vroeg Mark terwijl hij haar met samengeknepen ogen
aankeek.</span></p>
<p class="western3" xml:lang="nl-NL">Ingrid nam een
flinke slok, maar reageerde niet.</p>
<p class="western3" xml:lang="nl-NL">Mark zocht naar
iets waarmee hij haar weerstand kon breken, iets waar ze niets
tegenover kon stellen. Hoe kon hij haar duidelijk maken dat ze een
van de mensen was die zijn leven had verwoest. Hij keek naar zijn
vroegere geliefde die nonchalant tegen het aanrecht leunde en
voelde een intense woede opborrelen. Hij wilde haar kwetsen zoals
ze hem gekwetst had. Haar vernietigen. Maar hij kon niets grievends
bedenken tot hem inviel: ‘Misschien is die anderhalf jaar
gevangenis het wel waard geweest om niet mijn leven lang met jou
opgescheept te zitten.’</p>
<p class="western3" xml:lang="nl-NL">Met een
verachtelijk gebaar gooide ze haar blonde lokken naar achteren en
liep de keuken uit.</p>
<p class="western3" xml:lang="nl-NL">Als hij
verwacht had bij Ingrid begrip en troost te vinden, of in ieder
geval wroeging te zien, dan had hij zich danig vergist. Hij volgde
haar op de voet. ‘Ik had verwacht dat ik van jou wel enige steun
zou krijgen, in ieder geval geen afwijzing. Besef je eigenlijk wel
dat jij medeschuldig bent aan mijn inzinking?’ zei hij met
stemverheffing. Ze keek hem met een hautaine blik aan. Het liefst
had hij haar gezicht vertimmerd, maar hij kon zich inhouden.</p>
<p class="western2" xml:lang="nl-NL">‘<span class="c1">Zou je nu willen gaan?’ zei ze op een toon of ze tegen een
zeurderig kind praatte. ‘Ik heb geen zin meer om nog over het
onderwerp te praten. Ik ben moe.’</span></p>
<p class="western3" xml:lang="nl-NL">Hij aarzelde
een ogenblik, draaide zich op zijn hakken om, ging naar de voordeur
en trok die hard achter zich dicht. Het geluid van metaal op metaal
klonk als een kogel die door Ingrid werd afgevuurd. Even bleef hij
geschrokken staan, liep toen rustig de trappen af en verdween in de
mist.</p>
<p class="western3" xml:lang="nl-NL">Een schim in de
nacht, dacht hij, en voor sommigen nog niet eens een schim. Ingrid
moest niet denken dat ze van hem af was. Ik zou haar achter een
paard door Nederland moeten slepen, dacht hij haatdragend. Hij was
nog nooit rancuneus geweest, maar haar hooghartige blik en dat
ijspegelgedrag hadden een enorme woede in hem ontstoken. Binnenkort
zou hij haar weer opzoeken.</p>
<p class="western3" xml:lang="nl-NL">7</p>
<p class="western2" xml:lang="nl-NL"><a id="h7"></a> <span class="c1">Ook al wist hij dat hij zuinig met
zijn geld om moest springen omdat hij niet wist hoelang hij van
zijn spaargeld moest leven, toch had hij in een opwelling besloten
om weer een auto aan te schaffen. Omdat hij niet over een
vervoermiddel beschikte, zelfs geen fiets, ging hij naar de
dichtstbijzijnde garage. Er waren er twee op loopafstand van zijn
flat.</span></p>
<p class="western2" xml:lang="nl-NL">‘<span class="c1">U bent er op tijd bij vandaag, meneer,’ zei de autoverkoper
die net de deur ontsloot. Kan ik u helpen of wilt u eerst even
rondkijken?’ De man keek langs hem heen naar de dreigende
bewolking. ‘Ik denk dat het niet lang meer droog blijft,’ zei hij
somber.</span></p>
<p class="western2" xml:lang="nl-NL">‘<span class="c1">Voor u maakt het niet uit,’ reageerde Mark onverschillig. ‘U
zit binnen.’</span></p>
<p class="western2" xml:lang="nl-NL">‘<span class="c1">Maar een paar zonnestraaltjes door de ruiten kunnen mijn
humeur behoorlijk omhoog doen gaan.’ Hij glimlachte, waarbij hij
een gapend gat in zijn ondergebit toonde.</span></p>
<p class="western3" xml:lang="nl-NL">Mark bleef
aarzelend staan bij een blauwe Opel Vectra. Toen hij naar de prijs
informeerde wist hij dat hij die wagen vergeten kon.</p>
<p class="western2" xml:lang="nl-NL">‘<span class="c1">Wat voor auto wilt u inruilen?’ vroeg de verkoper.</span></p>
<p class="western2" xml:lang="nl-NL">‘<span class="c1">Ik heb niets in te ruilen,’ antwoordde Mark kortaf.</span></p>
<p class="western2" xml:lang="nl-NL">‘<span class="c1">Aha. Dat is beter voor de handel. Ik heb nog niet eerder een
klant gehad die geen auto bij zich had. Heeft u net uw rijbewijs
misschien?’</span></p>
<p class="western2" xml:lang="nl-NL">‘<span class="c1">Nee. Ik heb een paar jaar in het buitenland
gewoond.’</span></p>
<p class="western2" xml:lang="nl-NL">‘<span class="c1">Op die manier. Mag ik weten in welk land?’</span></p>
<p class="western2" xml:lang="nl-NL">‘<span class="c1">Dat is niet belangrijk,’ zei Mark.</span></p>
<p class="western2" xml:lang="nl-NL">‘<span class="c1">Heeft u hier een baan gekregen?’ vroeg de verkoper
nieuwsgierig verder.</span></p>
<p class="western2" xml:lang="nl-NL">‘<span class="c1">Ja. Inderdaad. Maar als het me niet bevalt ga ik zo weer
terug. Ik wil geen dure wagen. Ik heb hem alleen maar nodig om de
stad en de omgeving een beetje te verkennen.’</span></p>
<p class="western2" xml:lang="nl-NL">‘<span class="c1">Dan raad ik u aan, om de stad lopend te verkennen en de
omgeving met de bus of een taxi. Dat is een stuk goedkoper dan een
auto kopen,’ vond de man. ‘Logeert u momenteel in een hotel of
heeft u een woning?’</span></p>
<p class="western3" xml:lang="nl-NL">Mark keek de
man even met opgetrokken wenkbrauwen aan en schoot toen in de lach.
‘U bent onverbeterlijk,’ zei hij toen.</p>
<p class="western2" xml:lang="nl-NL">‘<span class="c1">Ach, ik ben gewoon in mensen geïnteresseerd. Als ze naar het
buitenland gaan, dan vraag ik me altijd af waarom en als ze weer
terugkomen dan vraag ik me nog meer af waarom. Maar u bent
duidelijk niet van plan om mijn nieuwsgierigheid te
bevredigen.’</span></p>
<p class="western3" xml:lang="nl-NL">Toen Mark zweeg
ging de verkoper verder. ‘Ik ben alleen nog maar naar Duitsland en
België geweest. O, en één keer naar Kreta. Dat was een last-minute
aanbieding van 99 euro. Mijn vrouw zag het op internet en ze heeft
gelijk geboekt. Man, het was de reis van ons leven en wat we
allemaal gezien hebben in dat weekje houdt u niet voor mogelijk.
Als u belangstelling heeft wil ik u er wel wat over vertellen.’
Mark draaide zich naar de praatzieke man om en zag de twinkeling in
zijn ogen. ‘Ik kom eigenlijk alleen maar kijken of ik hier een
geschikte auto kan vinden,’ zei Mark vriendelijk. ‘Voor
reisverhalen heb ik echt geen tijd.’</p>
<p class="western3" xml:lang="nl-NL">Mark had een
oude rode Peugeot 204 gekocht. De wagen was niet van het type dat
je op de parkeerplaats van een chic restaurant aantreft. Maar hij
kon zich ook geen chique restaurants veroorloven. Het was een klein
roestbakje met vieze vlekken en brandgaten op de stoelen. Mark zag
meer onheil dan heil in de wagen, maar tijdens de proefrit had de
motor rustig gezoemd en de remmen hadden ook perfect gewerkt. Het
enige voordeel van de wagen was dat hij erop kon rekenen dat hij ’s
morgens nog voor de deur stond. Hij had besloten om Jacob Wolters
met een bezoekje te vereren. Voor het eerst sinds dagen was het een
zachte avond. Mark was altijd sceptisch als het weer zacht was. Hij
had dan de indruk dat er noodweer op de loer lag dat zich eerst
stilhield om de mensen te misleiden om dan, als men dit het minst
verwachtte, hard toe te slaan.</p>
<p class="western3" xml:lang="nl-NL">Hij reed door
een vrij donkere straat. De lantaarnpalen bleken maar op een kwart
vermogen te staan. Overal werd op bezuinigd, dacht hij spottend,
zelfs op straatverlichting. Boven zijn hoofd waren de kale takken
van de bomen vervlochten tot een soort baldakijn. Er waren een paar
sterren te zien die als ijskristallen aan de hemel flonkerden. Op
zo’n avond als deze wenste hij dat hij vlakbij de zee woonde zodat
hij een heerlijke nachtelijke strandwandeling kon maken en de
branding van de zee op het winterse strand kon horen breken. Even
later parkeerde hij zijn auto langs de weg en toen hij uitstapte,
snoof hij de buitenlucht diep op. Hij verbeeldde zich dat hij de
zee rook. Een in het donker geklede man op een racefiets reed hem
in een moordtempo voorbij. Om op de weg op te vallen had hij
reflecterende tape op zijn schoenen en de achterkant van zijn
trainingsjack geplakt. Behalve het zachte gezoem van lucht door de
spaken maakte hij geen enkel geluid. Mark staarde hem na en vroeg
zich af waar de man heen fietste. Werkte hij aan zijn conditie of
moest hij snel ergens zijn? Hij draaide zich om, liep naar het
smeedijzeren hek dat op een kiertje stond en duwde het verder open.
Het hek maakte een piepend geluid toen hij het sloot. Bewonderend
bleef hij even staan en keek naar de imposante witte villa met een
strodak. ‘Je hebt goed geboerd, Jacob,’ zei hij hardop. Hij liep de
oprijlaan verder op en kwam op een grote parkeerplaats waar ruimte
voor vier wagens was. Het grind knerste onder zijn schoenen. In het
schijnsel van een buitenlantaarn zag hij dat de tuin vol stond met
gele en paarse krokussen, narcissen staken aarzelend hun kopje op.
In het licht dat uit de kamer kwam zag hij hoe de takken van een
spar in een nauwelijks waarneembaar briesje zacht tegen de ruit
tikten. Toen hij langs de keuken liep dreef de lucht van pittige
kruiden naar hem toe. Hij vermoedde dat mevrouw Wolters zelf een
Chinees of Indisch gerecht in elkaar geflanst had. In ieder geval
rook het voortreffelijk. Hij ging drie treden op en stond op een
klein bordes voor een stevige mahoniehouten deur met een klein
sierlijk ruitje van groen glas. Hij drukte kort op de bel. Even
later werd de deur opengedaan door een verblufte Jacob. In zijn
linkerhand wapperde een vaatdoek. Mark keek in zijn smalle gezicht
waarin de blauwe ogen oplichtten bij de herkenning. ‘Nondeju, Mark.
Wat een verassing. Kom gauw binnen.’ Jacob slofte op een paar oude
leren sandalen voor hem uit terwijl hij de droogdoek over zijn
schouder gooide. Even later stapte Mark een royale kamer binnen.
Ondanks de ruime afmetingen was het vertrek gezellig ingericht. De
meubels waren licht en op de grond lagen een paar prachtige
Perzische tapijten.</p>
<p class="western2" xml:lang="nl-NL">‘<span class="c1">Goh, Mark wat leuk dat je bij me op bezoek komt,’ lachte Jacob
terwijl hij naar een groene relaxstoel wees. Jacob ging tegenover
hem zitten op een crèmekleurige leren bank met lichtgroene kussens.
Onderzoekend nam hij Mark op. ‘Ik kan niet zeggen dat je er nu echt
welvarend uitziet,’ zei hij. ‘Zo te zien ben je nog geen gram
aangekomen en je hebt donkere kringen onder je ogen. Het lijkt wel
of het leven in vrijheid je zwaarder valt dan in de
gevangenis.’</span></p>
<p class="western2" xml:lang="nl-NL">‘<span class="c1">Ik kan me er niet overheen zetten dat ik bedonderd ben,’ zei
Mark verbitterd. ‘Ik heb mijn ex-vriendin ook
opgezocht.’</span></p>
<p class="western2" xml:lang="nl-NL">‘<span class="c1">En wat heeft je dat opgeleverd?’</span></p>
<p class="western2" xml:lang="nl-NL">‘<span class="c1">Helemaal niets,’ snoof Mark. ‘Maar ik bezoek haar nog een
keer. Ze zal weten wat ze me aangedaan heeft.’</span></p>
<p class="western3" xml:lang="nl-NL">Het leek Jacob
beter het gesprek over een andere boeg te gooien. ‘Wat doe je
momenteel? Wat voor werk, bedoel ik.’</p>
<p class="western2" xml:lang="nl-NL">‘<span class="c1">Niets. Ik rentenier,’ glimlachte Mark mat.</span></p>
<p class="western2" xml:lang="nl-NL">‘<span class="c1">Die Reeman had toch een baan voor je?’</span></p>
<p class="western2" xml:lang="nl-NL">‘<span class="c1">Ja. Ik moest dozen vouwen en inpakken. Ik heb het een dag
volgehouden en toen gezegd dat ik niet weer kwam. Als ik er langer
was gebleven was ik stapelgek geworden. Voor zulke baantjes zouden
ze nu dik moeten betalen. Het is bijna mensonterend.’</span></p>
<p class="western2" xml:lang="nl-NL">‘<span class="c1">Waar leef je dan van?’</span></p>
<p class="western2" xml:lang="nl-NL">‘<span class="c1">Van mijn spaargeld en de lucht.’</span></p>
<p class="western2" xml:lang="nl-NL">‘<span class="c1">Voel je er dan iets voor om op mijn accountantskantoor te
komen werken?’</span></p>
<p class="western3" xml:lang="nl-NL">Mark keek hem
even onbewogen aan. ‘Als wat?’</p>
<p class="western2" xml:lang="nl-NL">‘<span class="c1">Mijn telefoniste is met zwangerschapsverlof en…’</span></p>
<p class="western3" xml:lang="nl-NL">Mark begon
onbedaarlijk te lachen. ‘Hemeltjelief, een tweede jongensdroom komt
uit. Eerst mocht ik dozen vouwen en nu mag ik een telefoniste
vervangen.’</p>
<p class="western2" xml:lang="nl-NL">‘<span class="c1">Heb je verstand van boekhouden?’ Jacob trok zich niets aan van
Marks lachbui. Hij wist dat die uit frustratie
voortkwam.</span></p>
<p class="western2" xml:lang="nl-NL">‘<span class="c1">Nee.’</span></p>
<p class="western2" xml:lang="nl-NL">‘<span class="c1">Weet je iets van het belastingstelsel?’</span></p>
<p class="western2" xml:lang="nl-NL">‘<span class="c1">Nog minder.’</span></p>
<p class="western2" xml:lang="nl-NL">‘<span class="c1">Je hebt toch wel economie op school gehad?’</span></p>
<p class="western2" xml:lang="nl-NL">‘<span class="c1">Jawel, maar zo gauw het mogelijk was om dat vak te laten
vallen heb ik dat gedaan. Ik weet er ook geen donder meer van.’ Hij
merkte hoe negatief hij klonk en realiseerde zich dat het Jacobs
werk was. Om toch enige interesse in zijn werk te tonen vroeg hij
wat ze allemaal op een accountantskantoor deden.</span></p>
<p class="western2" xml:lang="nl-NL">‘<span class="c1">Ik heb een dienstverlenende organisatie…,’ begon
Jacob.</span></p>
<p class="western2" xml:lang="nl-NL">‘<span class="c1">Zonder winstoogmerk?’ zei Mark.</span></p>
<p class="western3" xml:lang="nl-NL">Jacob ging niet
op zijn schertsende toon in, maar vervolgde: ‘Wij voeren de
administratie van verschillende bedrijven; verzorgen fiscale
aangiften; adviseren over fiscale en economische problemen; stellen
prognoses op; stellen ondernemingsplannen op; stellen
jaarrekeningen samen; adviseren bij financiële software; begeleiden
starters en doen verder wat men van ons vraagt.’</p>
<p class="western2" xml:lang="nl-NL">‘<span class="c1">Al die dingen gaan mijn pet te boven, Jacob.’</span></p>
<p class="western2" xml:lang="nl-NL">‘<span class="c1">Wat voor werk had je dan in gedachten?’</span></p>
<p class="western2" xml:lang="nl-NL">‘<span class="c1">Voorlopig denk ik helemaal niet aan werk. Ik heb me tot doel
gesteld om degene die voor mijn gevangenschap verantwoordelijk is
te ontmaskeren. Ik wil eerst mijn naam zuiveren.’</span></p>
<p class="western3" xml:lang="nl-NL">Er heerste even
een stilzwijgen dat Mark verbrak door op te merken dat hij het
gevoel had dat hij door iedereen werd gadegeslagen en
veroordeeld.</p>
<p class="western2" xml:lang="nl-NL">‘<span class="c1">Dat is niet meer dan logisch,’ zei Jacob. ‘Het is niet dat het
werkelijk zo is, maar het is iets wat je verwacht, daarom voel je
het zo.’</span></p>
<p class="western2" xml:lang="nl-NL">‘<span class="c1">Jij hebt makkelijk praten,’ vond Mark. ‘Toen jij thuiskwam
wachtte er een aardige vrouw op je. Bovendien heb je je eigen
kantoor waardoor je niet van anderen afhankelijk bent.’</span></p>
<p class="western3" xml:lang="nl-NL">Opeens schoot
Jacobs hoofd met een ruk omhoog en keek hij naar een punt achter
Mark. Onwillekeurig draaide Mark zich om en hij zag een slanke
vrouw die een dienblad in haar handen droeg. Hij had haar niet
horen binnenkomen. Toen hij zich weer naar Jacob draaide, zag hij
dat die een verbluffende verandering had ondergaan. Zijn ogen
glansden en zijn glimlach reikte verder dan zijn smalle gezicht. De
serieuze uitdrukking had plaatsgemaakt voor een liefdevolle.</p>
<p class="western2" xml:lang="nl-NL">‘<span class="c1">Mijn vrouw Elja,’ stelde Jacob haar niet zonder trots voor.
Nadat de vrouw het dienblad op de salontafel had gezet, kwam Mark
overeind om haar kleine hand te drukken. De vrouw glimlachte
vriendelijk en had iets mysterieus over zich. Misschien kwam dat
ook wel door haar uiterlijk, dacht Mark. Ze had zwart haar dat
strak achterover was gekamd en in een wrong in haar nek bijeen
gebonden was. Ze droeg een groene glanzende jurk met Chinese
patronen die strak om haar slanke lichaam sloot. Haar blote voeten
waren in groene zijden slippers gestoken. Alles aan de vrouw was
Aziatisch, behalve haar gezicht; ze had een lichte huid en
lichtblauwe, zachte ogen. Toen gingen zijn ogen naar de tafel
waarop een rode Chinese theepot en drie kleine bijpassende
kommetjes stonden. Hij keek de kamer rond en ontwaarde toen heel
veel Chinese spulletjes. Het lage dressoir stond er vol mee. Ook de
lampen waren van Chinese makelij. Mevrouw was dus duidelijk een
Chinaliefhebster. Als Jacob het in de gevangenis over zijn vrouw
had, had Mark een totaal andere indruk van haar gekregen. Ze was
toen op hem overgekomen als een daadkrachtige vrouw die nergens
voor terugdeinsde. Nu hij haar persoonlijk ontmoette, had hij
eerder het gevoel dat ze het tegenovergestelde was. Hij keek naar
haar toen ze met gracieuze bewegingen de kommetjes vol schonk. Hij
vond haar hypnotiserend aantrekkelijk, zonder verleidelijk te zijn.
‘U houdt toch wel van thee?’ zei ze met haar zachte, ietwat hese
stem waarbij ze hem even vluchtig aankeek.</span></p>
<p class="western3" xml:lang="nl-NL">Het lag op het
puntje van zijn tong om te zeggen dat hij de voorkeur aan koffie
gaf, toen Jacob zei: ‘Wij drinken om zes uur altijd al koffie en
gaan tegen acht uur over op thee, vanwege de variatie. Bovendien
stellen wij het drinken van alcohol hierdoor uit.’ Hij lachte er
een beetje beschaamd bij alsof hem een dikke boer was ontsnapt.</p>
<p class="western3" xml:lang="nl-NL">Elja was naast
haar man op de bank gaan zitten. ‘Heeft u de draad van het leven
weer een beetje op kunnen pakken, meneer Weegers?’ Ze vroeg het
schuchter alsof ze bang was dat die vraag te ver ging, maar toch
graag het antwoord wilde weten.</p>
<p class="western3" xml:lang="nl-NL">Mark nam een
slokje thee maar zette het kommetje haastig terug toen het hete
brouwsel zijn tong dreigde te verbranden. Hij schraapte zijn keel
en zei: ‘Ik kan me moeilijk los maken van alles wat er is gebeurd.
Trouwens, u mag me wel Mark noemen, hoor. Jacob en ik zijn vrienden
in de nor geworden. Hij gebruikte expres het woord nor omdat hij
gevangenis ernstiger vond klinken.</p>
<p class="western2" xml:lang="nl-NL">‘<span class="c1">Je bent dus onrustig.’ Het was geen vraag. ‘Eh, Mark,’ voegde
ze er zacht aan toe alsof ze de naam eerst op haar tong wilde
proeven voordat ze hem blijvend Mark zou noemen.</span></p>
<p class="western2" xml:lang="nl-NL">‘<span class="c1">Heel juist geconcludeerd, mevrouw.’</span></p>
<p class="western2" xml:lang="nl-NL">‘<span class="c1">Dan moet jij me Elja noemen,’ zei ze op zo’n toon alsof zijn
vaststelling de reden was om haar bij haar voornaam te mogen
noemen.</span></p>
<p class="western2" xml:lang="nl-NL">‘<span class="c1">Ben je wel eens naar yoga geweest?’ vroeg ze toen.</span></p>
<p class="western3" xml:lang="nl-NL">Mark keek haar
stomverbaasd aan en zei: ‘Ja zeker, meerdere malen.’</p>
<p class="western2" xml:lang="nl-NL">‘<span class="c1">En wat voor invloed had die ervaring op jou?’</span></p>
<p class="western3" xml:lang="nl-NL">Hemel, moest
hij haar dat uit gaan leggen? Blijkbaar wel, want ze keek hem
afwachtend en nieuwsgierig aan. Ze leek hem iemand die in wonderen
geloofde en zich van alle aardse geneugten onthield. ‘Niet zo
positief, eerlijk gezegd. Elke keer als ik ervandaan kwam had ik
hoofdpijn, dus ben ik er maar mee gestopt. Het kan niet de
bedoeling van yoga zijn dat je er met koppijn vandaan komt.’</p>
<p class="western3" xml:lang="nl-NL">Ze keek hem
even roerloos aan, knikte toen bedachtzaam en zei: ‘Dat is een veel
voorkomend probleem. Het betekent dat de mensen zich niet kunnen of
willen ontspannen. Ergens zit er een rem en die rem kun je wegnemen
door naar je yogalerares te luisteren.’</p>
<p class="western3" xml:lang="nl-NL">Het
interesseerde Mark geen donder waar de rem zat. Het onderwerp had
zijn belangstelling al lang niet meer. Jacob begon te grinniken.
‘Je moest je gezicht eens zien, Mark, of je iets vies gegeten hebt.
Kijk uit wat je zegt, hoor. Elja is yogalerares.’</p>
<p class="western2" xml:lang="nl-NL">‘<span class="c1">O, vandaar. En heeft ze jou van al je angsten en agressie
kunnen bevrijden?’</span></p>
<p class="western2" xml:lang="nl-NL">‘<span class="c1">Dat was niet nodig. Ik heb van het een noch het ander last
gehad.’</span></p>
<p class="western3" xml:lang="nl-NL">Elja keek Mark
onafgebroken aan waardoor hij zich nogal ongemakkelijk ging voelen.
Blijkbaar keek ze door zijn luchthartige opmerking heen, want ze
zei: ‘Dan heb je niet het geschikte yogapad gevolgd.’</p>
<p class="western2" xml:lang="nl-NL">‘<span class="c1">O? Ik wist niet dat er meerdere waren,’ reageerde hij oprecht
verbaasd.</span></p>
<p class="western2" xml:lang="nl-NL">‘<span class="c1">Jazeker. Het ene pad legt meer de nadruk op het lichamelijke
en het andere op het geestelijke. De kern is echter dat je leert op
een zachte manier je gedachten los te laten zodat je psychisch
wordt gereinigd.’</span></p>
<p class="western2" xml:lang="nl-NL">‘<span class="c1">Eerlijk gezegd voel ik mij geestelijk het beste wanneer ik me
in het zweet heb gewerkt. Het maakt niet uit of ik dan tennis, ren
of naar een fitnesscentrum ga, als ik me maar afgemat heb. Daarna
voel ik me voldaan en geestelijk ontspannen.’</span></p>
<p class="western2" xml:lang="nl-NL">‘<span class="c1">Je ontloopt je gedachten door lichamelijke inspanning,’ merkte
Elja rustig op.</span></p>
<p class="western2" xml:lang="nl-NL">‘<span class="c1">Best mogelijk, maar ik voel me er prima bij.’</span></p>
<p class="western3" xml:lang="nl-NL">Elja gaf niet
op, ook al moest zij merken dat hij niet geïnteresseerd was in haar
uitleg. ‘Een bekend citaat van Nietzsche is: “Menigeen vindt zijn
hart pas als hij zijn hoofd verloren heeft”.’</p>
<p class="western3" xml:lang="nl-NL">Mark begon te
lachen. ‘Neem me niet kwalijk, maar bij mij is het juist andersom
gegaan. Toen mijn hart verloren was heb ik mijn verstand pas
gevonden.’</p>
<p class="western3" xml:lang="nl-NL">Elja vroeg hem
uit te leggen wat hij met die woorden bedoelde. Toen hij
uitgesproken was, zei ze: ‘Elke ervaring die je doormaakt, maakt je
rijper en door de pijn die je gewaar wordt, kun je groeien. Als je
slaaf blijft van je malende gedachten, zul je overspoeld worden
door ellendige gevoelens die bijbehorende emoties oproepen.’</p>
<p class="western3" xml:lang="nl-NL">Ze klonk alsof
ze een lesje uit het hoofd had geleerd. Waarschijnlijk was dat ook
zo, dacht Mark. Misschien had ze het tijdens haar lessen wel
duizend keer verteld</p>
<p class="western2" xml:lang="nl-NL">‘<span class="c1">Het is niet meer dan logisch,’ zei Mark, ‘dat als je een
slechte ervaring hebt gehad, dit emoties oproept.’</span></p>
<p class="western2" xml:lang="nl-NL">‘<span class="c1">Ik beweer ook niet dat het onlogisch is, maar je moet proberen
je frustraties in het juiste perspectief te zien. Yogaoefeningen
bevorderen onze gezondheid en maken ons alert en ontvankelijk. Je
bent kwaad en ontevreden. Het yogaproces is erop gestoeld om los te
komen van je eigen illusies.’</span></p>
<p class="western3" xml:lang="nl-NL">Mark lachte
schamper. ‘Ik heb geen illusies. Mijn illusies zijn lang geleden al
vervlogen.’</p>
<p class="western3" xml:lang="nl-NL">Hij pakte zijn
kommetje en dronk de inmiddels lauwe thee in een lange teug op als
om zijn woorden te onderstrepen. Elja keek hem met een beminnelijke
glimlach aan. ‘Wat achter ons ligt en wat voor ons ligt, valt in
het niet bij wat in ons ligt, Mark.’</p>
<p class="western2" xml:lang="nl-NL">‘<span class="c1">Zo. Dat is diepzinnig,’ glimlachte hij.</span></p>
<p class="western2" xml:lang="nl-NL">‘<span class="c1">Die uitspraak is niet van mij, hoor, maar van Ralph Waldo
Emerson.’</span></p>
<p class="western3" xml:lang="nl-NL">Mark had nog
nooit van de beste man gehoord maar besloot er niet naar te vragen,
bang als hij was dat hij dan zijn hele levensgeschiedenis te horen
zou krijgen.</p>
<p class="western2" xml:lang="nl-NL">‘<span class="c1">Vraag je je wel eens af wat de essentie, de kwintessens van
het leven is, Mark?’ vroeg Elja toen.</span></p>
<p class="western2" xml:lang="nl-NL">‘<span class="c1">Nee. Vertel jij het maar.’</span></p>
<p class="western2" xml:lang="nl-NL">‘<span class="c1">Het antwoord ligt voorbij de grenzen van de
werkelijkheid.’</span></p>
<p class="western2" xml:lang="nl-NL">‘<span class="c1">Ja, dat is ook een antwoord,’ grinnikte hij. Zo kende hij er
ook wel een paar, maar zei het maar niet. Hij wilde Elja niet
beledigen. Ze scheen een rotsvast vertrouwen te hebben in haar
yogaleer. Toen zei hij: ‘Als je alle leuke en lelijke dingen tegen
elkaar wegstreept is het saldo nul. In feite mis je niks. Dus vraag
ik me af welk nut ons bestaan op aarde heeft.’</span></p>
<p class="western2" xml:lang="nl-NL">‘<span class="c1">Nou nou, dat is wel heel negatief, hoor,’ zei Elja
hoofdschuddend. ‘Kijk eens goed om je heen en zie hoe mooi de
wereld is. Eén negatieve ervaring mag de rest van je leven niet
verpesten. Misschien geloof je het op dit moment niet maar ook voor
jou gaat de zon weer schijnen.’</span></p>
<p class="western2" xml:lang="nl-NL">‘<span class="c1">Je bent een onverbeterlijke optimiste,’ zei Mark.</span></p>
<p class="western2" xml:lang="nl-NL">‘<span class="c1">Ben ik ook, en dat zou iedereen moeten zijn. Vergeet de
vervelende dingen en richt je op de mooie dingen.’ Haar kalme
gelaat was de afspiegeling van een vreedzaam gemoed.</span></p>
<p class="western3" xml:lang="nl-NL">Tot Marks
opluchting liet Jacob zich eindelijk weer eens horen. ‘Genoeg tijd
besteed aan het theedrinken, Elja. Nu maar wat anders. Mark houdt
van bier.’</p>
<p class="western3" xml:lang="nl-NL">Elja ging
gelijk staan en verontschuldigde zich voor het feit dat ze vergeten
was dat ze de gastvrouw was. Toen ze weg was, zei Jacob met een
scheve lach: ‘Wanneer pak je de draad van de yogalessen weer
op?’</p>
<p class="western2" xml:lang="nl-NL">‘<span class="c1">Je vrouw gelooft volledig in haar theorie, hè?’</span></p>
<p class="western2" xml:lang="nl-NL">‘<span class="c1">Ja. Als je dat werk niet met hart en ziel doet, kun je de
boodschap niet overbrengen, lijkt me.’</span></p>
<p class="western3" xml:lang="nl-NL">Even later kwam
Elja terug met uiteraard weer een Chinees dienblad waarop drie
grote glazen bier stonden. Voorzichtig zette ze de tot de rand
gevulde glazen voor ieder neer. ‘Ik schenk altijd op zijn Engels,’
lachte ze.</p>
<p class="western2" xml:lang="nl-NL">‘<span class="c1">Op zijn Engels?’ herhaalde Mark.</span></p>
<p class="western2" xml:lang="nl-NL">‘<span class="c1">Ja. Tot de rand en zonder schuim.’</span></p>
<p class="western3" xml:lang="nl-NL">Mark vond het
juist altijd lekker als er een schuimrand op zat. Maar ja, een
gegeven paard mocht je niet in de bek kijken, en het bleef
bier.</p>
<p class="western3" xml:lang="nl-NL">Jacob hief zijn
glas en toostte op een gezond leven en een gelukkige toekomst voor
iedereen. Marks aanvankelijke vermoeden dat Elja niet van aardse
genoegens hield werd gelogenstraft toen ook zij een fikse slok bier
nam. Verlekkerd liet ze daarna haar tong over haar lippen gaan.
Toen ze ook nog een sigaret opstak bleef er helemaal niets van zijn
aanvankelijke inschatting meer over. Ze dronken en rookten alle
drie een poosje in stilte. Het was geen gespannen zwijgen, de sfeer
was eerder aangenaam en weldadig. Elja kon het niet laten om weer
op haar paradepaardje terug te komen. ‘Als je je doel verloren
hebt, ben je de weg kwijt, Mark.’</p>
<p class="western2" xml:lang="nl-NL">‘<span class="c1">Hij keek haar met gefronste wenkbrauwen aan.</span></p>
<p class="western2" xml:lang="nl-NL">‘<span class="c1">Nietzsche,’ zei ze.</span></p>
<p class="western2" xml:lang="nl-NL">‘<span class="c1">O. Ik wil wel even duidelijk zeggen dat ik mijn doel niet
verloren heb. Ik heb een heel helder doel voor ogen. Ik wil degene
aan de schandpaal nagelen die mij dit kunstje heeft geflikt. Ik
laat me niet op een zijspoor zetten door een paar leugenaars,’ zei
Mark verbeten.</span></p>
<p class="western2" xml:lang="nl-NL">‘<span class="c1">Rancune is slecht voor je zielenrust,’ merkte Elja
op.</span></p>
<p class="western3" xml:lang="nl-NL">Jacob tikte
haar een paar keer liefdevol op haar knie en Mark zag dat hij haar
vol genegenheid aankeek. ‘We hebben genoeg wijsheid gehoord, Elja.
Voor Mark is de situatie anders dan voor mij. Ik heb gezeten omdat
ik iemand lichamelijk letsel heb toegebracht, ook al had hij dat
dan dubbel en dwars verdiend, maar Mark heeft onschuldig
vastgezeten. En dat is heel wat anders.’</p>
<p class="western2" xml:lang="nl-NL">‘<span class="c1">Hoe weet je dat hij onschuldig was?’ vroeg Elja op neutrale
toon.</span></p>
<p class="western3" xml:lang="nl-NL">Beide heren
keken haar zowel onthutst als verwonderd aan. De stilte die daarop
volgde leek bijna tastbaar.</p>
<p class="western2" xml:lang="nl-NL">‘<span class="c1">Ik durf mijn hand ervoor in het vuur te steken,’ zei Jacob vol
overtuiging. ‘Iemand die het er elke dag over heeft dat hij erbij
gelapt is en vol wraak zit, liegt niet.’</span></p>
<p class="western3" xml:lang="nl-NL">Mark kon zich
niet herinneren dat hij het zo vaak genoemd had. Wel aan gedacht,
maar beslist niet elke dag genoemd. Of wel? ‘Heb ik het zo vaak
gezegd?’ vroeg hij toen aan Jacob.</p>
<p class="western2" xml:lang="nl-NL">‘<span class="c1">Ja, jongen. Maar ik begrijp het best. Ik zou ook vreselijk
ontgoocheld zijn geweest en het het liefst alle dagen van de daken
hebben geschreeuwd. Maar nu genoeg gekletst over die vervelende
tijd. Laten we het nu maar eens over voetbal hebben.’</span></p>
<p class="western3" xml:lang="nl-NL">Elja sprong
gelijk overeind. Jullie gaan je gang maar; dan maak ik van de
gelegenheid gebruik om intussen wat lekkere hapjes klaar te maken.
Voetbal heeft niet mijn passie,’ zei ze met een schuldig
schouderophalen.</p>
<p class="western2" xml:lang="nl-NL">‘<span class="c1">Ja,’ lachte Jacob, ‘het is me nog steeds niet gelukt om van
mijn vrouw een voetbalfan te maken.’</span></p>
<p class="western3" xml:lang="nl-NL">Het was ver na
middernacht toen Mark afscheid nam. Het was een wonderbaarlijke
maar interessante avond geweest. Elja Wolters was een opmerkelijke
vrouw, dacht hij toen hij naar zijn auto liep. In het begin had ze
een aureool van iets etherisch om zich heen gehad. Maar naarmate de
avond vorderde had ze zich geopenbaard als een normale, geestige,
warmbloedige vrouw die zonder gêne haar man een paar keer spontaan
om de hals was gevlogen.</p>
<p class="western3" xml:lang="nl-NL">Hij hoopte maar
dat zijn autolampen het deden. Die had hij niet gecontroleerd bij
de koop. Zover weg als zijn auto geparkeerd stond van de dure
Mercedes van Wolters, zover stond hij maatschappelijk ook bij hem
vandaan. Misschien moest hij toch het baantje van telefonist maar
accepteren. Tenslotte was het maar tijdelijk en geld was nu eenmaal
pure noodzaak. De autolichten werkten prima en rustig reed hij de
straat uit.</p>
<p class="western3" xml:lang="nl-NL">8</p>
<p class="western2" xml:lang="nl-NL"><a id="h8"></a> <span class="c1">Mark had zich een paar dagen dood
verveeld. Hij had van alles bedacht om te gaan doen, maar
uiteindelijk niets gedaan. Van solliciteren was het nog helemaal
niet gekomen. Hij zocht niet eens naar een baantje. Het enige wat
hem bezighield, was wie hem dat rotgeintje geflikt had. Hij had
zich die vraag al wel duizend maal gesteld en er zolang op gekauwd
dat die tot poeder was vermalen. Hij had geen antwoord kunnen
vinden en alleen maar nieuwe vragen kunnen bedenken.</span></p>
<p class="western3" xml:lang="nl-NL">Verscheidene
malen had hij overwogen om weer naar Ingrid te gaan of bij Wiechers
of Zaanstra op bezoek te gaan, maar om de een of andere voor hem
onverklaarbare reden stelde hij dat steeds uit. Toen kwam er een
onbedwingbaar verlangen bij hem op om naar de familie Wolters te
gaan. Jacob was begripvol en had een warm hart. Ook zijn vrouw had
een sympathieke indruk op hem gemaakt. Net als Jacob was ook zij
begaan met zijn lot.</p>
<p class="western3" xml:lang="nl-NL">Elja glimlachte
breed toen ze hem op de stoep zag staan. ‘Mark, wat een verrassing,
kom erin.’ Het klonk niet als een verrassing maar eerder als een
bevestiging van haar vermoeden dat hij weer zou komen. Ze ging hem
voor naar de kamer en riep vanuit de deuropening: ‘Kijk eens,
Jacob, wie er is.’</p>
<p class="western3" xml:lang="nl-NL">Jacob keek op
en lachte hartelijk. ‘Hallo kerel, wat een genoegen om je weer te
zien. Ga zitten en drink een kop koffie mee.’</p>
<p class="western3" xml:lang="nl-NL">Terwijl Mark
zich op de comfortabele bank liet vallen keek hij naar Jacob. ‘Jij
ziet er sportief uit.’ Jacob droeg een donkerblauwe joggingbroek,
een grijs T-shirt en witte sokken. Onder de salontafel stonden een
paar afgetrapte sportschoenen.</p>
<p class="western3" xml:lang="nl-NL">Jacob lachte
een beetje schaapachtig. ‘Ja, ik ben wezen fietsen. Ik heb m’n oude
sportspullen uit de kast gevist, mijn racefiets uit de garage
gehaald en kilometers gefietst. Sinds... nou ja... sinds een hele
tijd heb ik niet meer gefietst. Daarvoor fietste ik zeker drie keer
per week. Neem me niet kwalijk dat ik me nog niet gedoucht heb.’
Als bewijs veegde hij over zijn voorhoofd om het denkbare zweet weg
te wissen. ‘Hé,’zei hij, of hem opeens iets te binnen schoot.
‘Waarom ga je in het vervolg niet met me mee fietsen? Lekker
ontspannen en inspannen. Dat is toch wat je graag wilt?’</p>
<p class="western2" xml:lang="nl-NL">‘<span class="c1">Sorry Jacob, ik heb net een auto aangeschaft. Ik kan me niet
ook nog eens de luxe van een fiets permitteren.’</span></p>
<p class="western2" xml:lang="nl-NL">‘<span class="c1">Jammer. Maar misschien kunnen we het later eens doen. Waar
staat je wagen eigenlijk? Ik heb geen auto aan horen
komen.’</span></p>
<p class="western2" xml:lang="nl-NL">‘<span class="c1">Ik heb hem net als de vorige keer langs de weg geparkeerd,
want ik wilde je niet aandoen om duizend kilo roest voor je deur te
zetten.’</span></p>
<p class="western2" xml:lang="nl-NL">‘<span class="c1">Nou, daar zit ik echt niet mee. Zolang een wagen rijdt, is het
een auto, nietwaar? Kom je langs om me te vertellen dat je de baan
van telefonist accepteert?’</span></p>
<p class="western3" xml:lang="nl-NL">Voordat hij
antwoord kon geven, zei Elja: ‘Welnee. Hoe kom je erbij? Hij wil
meer wijsheden van mij horen.’ Ze lachte klaterend.</p>
<p class="western3" xml:lang="nl-NL">Haar lach
werkte aanstekelijk en onwillekeurig lachte Mark ook. ‘Eerlijk
gezegd heb ik verder helemaal niet over die baan nagedacht. Andere
gedachten houden me dag en nacht bezig.’</p>
<p class="western2" xml:lang="nl-NL">‘<span class="c1">Je moet toch ergens van leven,’ merkte Jacob logisch
op.</span></p>
<p class="western2" xml:lang="nl-NL">‘<span class="c1">Ik red me nog wel even.’</span></p>
<p class="western2" xml:lang="nl-NL">‘<span class="c1">Wat is even?’ Vroeg of laat zul je toch geld moeten verdienen.
En de baan van telefonist is maar voor korte tijd. Ondertussen kun
je verder op zoek gaan naar een voor jou passende baan. Voorlopig
heb je dan iets.’</span></p>
<p class="western2" xml:lang="nl-NL">‘<span class="c1">Je meent het echt, hè?’ zei Mark.</span></p>
<p class="western2" xml:lang="nl-NL">‘<span class="c1">Jazeker. Ik heb over een paar dagen dringend iemand nodig die
de telefoon kan beantwoorden. Ik kan wel een uitzendbureau bellen
maar ik gun jou het geld liever.’</span></p>
<p class="western2" xml:lang="nl-NL">‘<span class="c1">Jacob, ik heb totaal geen verstand van jouw materie. Wat heb
je aan mij?’</span></p>
<p class="western2" xml:lang="nl-NL">‘<span class="c1">Iedereen kan wel een telefoon opnemen en doorverbinden. Er
wordt echt niet van je verwacht dat je zakelijk advies
geeft.’</span></p>
<p class="western3" xml:lang="nl-NL">Eigenlijk was
hij dom om die baan niet te accepteren, dacht hij. Het bracht in
ieder geval wat geld in het laatje.</p>
<p class="western2" xml:lang="nl-NL">‘<span class="c1">Denk er nog maar even over na,’ zei Jacob.</span></p>
<p class="western3" xml:lang="nl-NL">Stil als een
geisha zette Elja een kop koffie voor hem neer en een glazen
schoteltje waarop een dikke plak cake lag. Waarschijnlijk dacht ze
dat hij nog niet gegeten had. Ze droeg weer een Chinese outfit.
Haar haar droeg ze los en de donkere krullen benadrukten haar lieve
gezicht. Door haar onopvallende en rustige manier van bewegen was
ze nadrukkelijker aanwezig dan wanneer ze luid had gezongen.</p>
<p class="western3" xml:lang="nl-NL">Elja boog zich
wat voorover waardoor er een haarlok over haar voorhoofd gleed. Met
een ongeduldig gebaar duwde ze hem achter haar oor. Er verscheen
een vage glimlach om haar lippen toen ze zei: ‘Ik heb het gevoel
dat je dag en nacht denkt, Mark.’</p>
<p class="western2" xml:lang="nl-NL">‘<span class="c1">Ja. Dat klopt wel.’</span></p>
<p class="western2" xml:lang="nl-NL">‘<span class="c1">Denken kan een plaag worden en je behoorlijk in de greep
houden. Stress kan zowel, lichamelijke, geestelijke als
maatschappelijke problemen veroorzaken. Straks kom je in een
vicieuze cirkel terecht waaruit je niet meer kunt
ontsnappen.’</span></p>
<p class="western2" xml:lang="nl-NL">‘<span class="c1">Dat risico moet ik dan maar nemen. Ik wil gewoon dat de
waarheid aan het licht komt. Anders kom ik inderdaad in een
vicieuze cirkel terecht. Zolang mijn naam bezoedeld is kan
ik</span></p>
<p class="western3" xml:lang="nl-NL">me op niets
anders concentreren.’ Hij drukte zijn sigaret met de vingertoppen
boven de asbak uit en liet hem er toen in vallen.</p>
<p class="western3" xml:lang="nl-NL">Elja trok haar
wenkbrauwen op. ‘Doet dat geen pijn?’</p>
<p class="western2" xml:lang="nl-NL">‘<span class="c1">Nee. Probeer het ook maar eens. Als je het snel doet voel je
niets.’</span></p>
<p class="western2" xml:lang="nl-NL">‘<span class="c1">Wat is je volgende stap?’ vroeg Jacob.</span></p>
<p class="western2" xml:lang="nl-NL">‘<span class="c1">Ik ga naar de advocaat die mij zo voortreffelijk gesteund
heeft,’ zei Mark sarcastisch ‘Hem even haarfijn uitleggen waarom ik
hem zo dankbaar ben.’</span></p>
<p class="western2" xml:lang="nl-NL">‘<span class="c1">Dat bezoek zou ik je ten stelligste willen ontraden,’ zei
Jacob. ‘Je zit vol haat en haat is een slechte raadgever, net als
angst.’</span></p>
<p class="western2" xml:lang="nl-NL">‘<span class="c1">Haatgevoelens verdwijnen nooit uit de wereld door te haten
maar door lief te hebben, Mark,’ mengde Elja zich weer in het
gesprek. ‘Overwin toorn door liefde, overwin het kwade door het
goede.’</span></p>
<p class="western2" xml:lang="nl-NL">‘<span class="c1">Heb je ook een idee wie ik de meeste liefde moet geven? Mijn
ex-vriendin, de werkelijke dader of mijn advocaat?’</span></p>
<p class="western2" xml:lang="nl-NL">‘<span class="c1">Je bent wel heel cynisch, Mark. Een citaat van Descartes is:
“Wanneer men mij beledigt, tracht ik mijn ziel zo hoog te heffen,
dat de belediging haar niet raakt”.’</span></p>
<p class="western2" xml:lang="nl-NL">‘<span class="c1">Dit gaat wel even iets verder dan een belediging, Elja,’
merkte Jacob op. ‘Onschuldig in de bajes zitten is geen sinecure.
Terwijl de schuldige rustig zijn gang kan gaan, zit een onschuldig
man verbeten en verbitterd zijn straf uit.’</span></p>
<p class="western3" xml:lang="nl-NL">Het was even
stil na Jacobs woorden, waar Jacob zelf een eind aan maakte door op
te merken dat hij wel een drankje lustte. Bereidwillig ging Elja
gelijk staan en liep haastig naar de keuken.</p>
<p class="western2" xml:lang="nl-NL">‘<span class="c1">Heb je wat aan die verheffende taal van Elja?’ vroeg
Jacob.</span></p>
<p class="western2" xml:lang="nl-NL">‘<span class="c1">Ach, in veel dingen schuilt wel waarheid. Maar als je met iets
onrechtvaardigs wordt geconfronteerd, laat je geen ruimte voor
wijsheid.’</span></p>
<p class="western3" xml:lang="nl-NL">Toen Elja weer
naast Jacob zat, schoof ze zover achteruit op de bank dat haar
voeten de grond niet meer raakten. Vorsend keek ze Mark aan. Ze kon
je aankijken alsof ze precies wist wat er in je omging, dacht hij.
‘Mag ik nog een citaat van Nietzsche op je loslaten?’ vroeg ze.</p>
<p class="western2" xml:lang="nl-NL">‘<span class="c1">Helpt het als ik nee zeg?’</span></p>
<p class="western2" xml:lang="nl-NL">‘<span class="c1">Nee,’ klonk het resoluut. ‘“Wat me niet meteen vernietigt,
maakt me sterker”. Wat dat betreft zie ik nog hoop voor je. Je hebt
de gevangenistijd goed doorstaan en je hebt nog bij niemand
onherstelbare schade aangericht en daardoor bij jezelf ook niet.
Moeilijke tijden blijven niet duren, Mark, moeilijke mensen wel. De
laatste was een uitspraak van Confucius.’</span></p>
<p class="western2" xml:lang="nl-NL">‘<span class="c1">Hemel, nu hebben we wel genoeg citaten gehoord, Elja,’ zei
Jacob een beetje kregelig.</span></p>
<p class="western2" xml:lang="nl-NL">‘<span class="c1">Ik ken ook één van Confucius,’ zei Mark. ‘Mag ik die dan als
laatste spuien?’</span></p>
<p class="western2" xml:lang="nl-NL">‘<span class="c1">Vooruit dan maar,’ antwoordde Jacob.</span></p>
<p class="western2" xml:lang="nl-NL">‘“<span class="c1">De stilte is een vriend die je nooit verraadt”.’ Mark keek
even naar Elja en voegde eraan toe: ‘En ik heb ervaren dat de
stilte je beste vriend is.’</span></p>
<p class="western2" xml:lang="nl-NL">‘<span class="c1">Dat is erg,’ vond Elja. ‘Ik bedoel dat stilte wel heel
heilzaam kan zijn maar je hebt ook mensen in je omgeving
nodig.’</span></p>
<p class="western2" xml:lang="nl-NL">‘<span class="c1">Daar ben ik me terdege van bewust, maar eerst moet ik een
puzzel oplossen,’ zei hij vastberaden.</span></p>
<p class="western3" xml:lang="nl-NL">Hij reed door
verlaten straten terug naar zijn appartement. Langzamerhand begon
hij zich prettig te voelen in de nachtelijke wereld. Alsof die hem
een vaste schuilplaats verschafte. Het was intussen zo laat dat de
kroegen hun deuren ook hadden gesloten en er vrijwel geen mens meer
op straat was. Sporadisch kwam hij nog een auto tegen. Alleen de
diepe stilte van half drie ’s nachts restte. Even kwam er een
schuldig gevoel over hem dat hij de familie Wolters zolang van hun
nachtrust had beroofd.</p>
<p class="western3" xml:lang="nl-NL">De kruispunten
waren leeg zodat hij overal kon doorrijden mits de verkeerslichten
niet zouden werken. Hij nam geen enkel risico en stopte keurig voor
het rode licht. Hij kon zich geen aanhouding veroorloven met drie
pinten bier achter de kiezen. Opeens bevond hij zich in een dichte
grondmist, grijs als smoezelige sneeuw. De straatlantaarns kon hij
nog maar nauwelijks zien in de rollende nevel. Hij schrok toen hij
een politiewagen achter zich ontwaarde. De wagen reed net als hij
vanwege de mist langzaam, maar zat wel bijna op zijn bumper. Rustig
blijven, zei hij tegen zichzelf. Je houdt je keurig aan de
verkeersregels en je hebt niets verkeerd gedaan. Behalve dan te
veel gedronken. Het zou toch niet zo zijn dat hij de auto die hij
net had aangeschaft binnen een paar minuten kwijt zou raken? De
wagen passeerde hem en bleef tot zijn opluchting niet voor hem
staan met een stopteken.</p>
<p class="western3" xml:lang="nl-NL">Hij sloeg
rechtsaf zijn straat in en kon zijn auto vlak voor de portiek
parkeren. Terwijl hij de wagen afsloot keek hij naar de lucht die
nu helemaal dichtgetrokken was. Er was geen ster meer te zien.
Altijd wanneer er een dichte mist om hem heen hing, had hij het
gevoel dat hij de enige levende ziel in de wereld was.</p>
<p class="western3" xml:lang="nl-NL">Hij ging zijn
appartement binnen en deed het licht aan. Ook hier heerste een
diepe stilte. Hij voelde zich onrustig, veroorzaakt door
vermoeidheid, het late uur, de drank, de leegte om hem heen, en hij
vreesde dat hij weer niet zou kunnen slapen. Als je over het
hoogtepunt van vermoeidheid heen was voelde je je niet meer moe.
Dan schakelde het lichaam over op een andere bron om zijn energie
van te betrekken. Uit ervaring wist hij dat als hij vroeg naar bed
ging veel beter sliep dan wanneer hij laat en oververmoeid onder
het dekbed kroop. Zijn jas gooide hij op een stoel in de kamer. Nu
hij zo stom was geweest om het zo laat te maken, had hij zichzelf
veroordeeld tot nog meer slapeloosheid. Hij liep naar de keuken en
inspecteerde de inhoud van de koelkast. Die was vrijwel leeg. Even
overwoog hij om nog een blikje bier te pakken. Nee, beter van niet.
Dat gaf geen enkele garantie dat hij daardoor beter sliep.
Misschien was iets eten verstandiger. Maar culinair gezien bevond
zich niets aantrekkelijks in de koelkast. Dan maar een boterham met
jam. De jampot was ook bijna leeg en hij moest het restant van de
zijkanten afschrapen. Met zijn boterham in de hand liep hij naar de
kamer en zette de tv aan. De meeste zenders gaven niet thuis. Hij
schakelde direct over naar eurosport. Toen hij zag dat er een
bokswedstrijd werd uitgezonden die hij ongeveer een half jaar
geleden al in de gevangenis had gezien, zette hij de tv weer uit.
Met grote happen schrokte hij zijn broodje op en maakte aanstalten
om naar bed te gaan.</p>
<p class="western3" xml:lang="nl-NL">9</p>
<p class="western2" xml:lang="nl-NL"><a id="h9"></a> <span class="c1">De volgende dag werd hij moeizaam
wakker. Hij wierp een blik op de niet helemaal gesloten gordijnen.
Het was niet erg licht. Dat kon komen doordat het nog vroeg was of
door een donkere bewolking. Eigenlijk interesseerde het hem niet
hoe laat het was. Hij trok het dekbed tot zijn kin op, vouwde zijn
handen onder het hoofd en probeerde aan niets te denken, zoals Elja
hem had aangeraden. Maar tussen iets aanraden en uitvoeren lag een
wereld van verschil, merkte hij. Hoe deed je dat: nergens aan
denken? Je had toch verstand en gedachten die je niet zomaar opzij
kon schuiven? Steeds hetzelfde citeren, had Elja gezegd. Dat
probeerde hij ook, maar hij werd er al gauw flauw van om steeds
hetzelfde te denken.</span></p>
<p class="western3" xml:lang="nl-NL">Zoals hij al
verwacht had, had hij die nacht moeilijk in slaap kunnen komen.
Gedachten hadden als tolletjes in zijn hoofd gedraaid. Bovendien
hadden de bovenburen een vroeg uur in de morgen uitgekozen om de
liefde te bedrijven. Waarschijnlijk waren ze net als hij laat
thuisgekomen met teveel alcohol op en dachten dat het nog maar even
moest. Ze hadden blijkbaar geen idee hoe gehorig de flats waren,
maar misschien waren ze ook te dronken om zich daar druk over te
maken. Opeens schoot hij overeind. Hij had een plan. Vandaag zou
hij de advocaat bezoeken. Hij draaide zich naar zijn wekkerradio
om, zag dat het al twaalf uur was en gooide het dekbed van zich
af.</p>
<p class="western3" xml:lang="nl-NL">Mark stuurde
zijn wagen over een smalle weg. De weg moest eeuwen geleden al
geasfalteerd zijn. Het oppervlak vertoonde barsten en scheuren en
was vaalgrijs en overwoekerd door onkruid. Aan de rechterkant van
de weg stonden eiken dicht op elkaar. Links waren wilde heesters.
De uitstekende takken sloegen tegen de wagen en Mark vreesde dat
die het laatste beetje rode lak eraf schuurden. Tot zijn opluchting
hielden de schokbrekers zich goed toen hij door diepe kuilen ging.
Een advocatenkantoor met zo’n beroerde toegangsweg kon niet veel
voorstellen, dacht hij grimmig. Hij bereikte een open plek waar tot
zijn grote verrassing een kast van een herenhuis stond met een
ruime parkeerplaats ervoor, waar zes wagens stonden. Hij parkeerde
zijn auto zodanig dat hij bij het wegrijden niet achteruit hoefde
te rijden. Hij zette de motor af, stapte uit maar sloot de wagen
niet af. Even had hij de illusie van volstrekte afzondering. Vogels
zongen het hoogste lied in de bomen rondom het huis. Voor de rest
heerste er een dreigende stilte alsof er binnen in het pand een
paar mensen met hun pistool in de aanslag loerend naar hem keken en
hun adem inhielden.</p>
<p class="western3" xml:lang="nl-NL">Een armoedig
straatje liep voor het huis langs en verdween in de verte. Het
verkeersgeluid dat doordrong was niet meer dan het gezoem van bijen
op afstand. De lucht was doordrongen van de geur van vochtige
aarde. Hij liep de vijf treden naar het bordes op. Naast de
ouderwetse houten deur waren vier moderne naambordjes op de muur
bevestigd. Hij las snel de namen: Mekers, Stegers, Wijchelman en
Snoeink. Overal stond met sierlijke letters ‘advocaat’ onder. Aan
de andere kant van de deur hing een rode brievenbus nogal scheef.
Mark belde niet aan maar probeerde voorzichtig de koperen deurknop
die moeiteloos meedraaide. Hij kwam terecht in een kaal, hoog
vertrek met witgeverfde muren. Het rook er oud en schimmelig. Bij
de rechterwand was een bureau zo geplaatst dat als er iemand
achterzat, wat nu niet het geval was, binnenkomers direct gezien
werden. Links langs de wand stonden vier stoelen met groen pluche
voor wachtenden. Mark liep het bureau voorbij en keek naar de
naambordjes op de vier deuren. Mekers had zijn kantoor achter de
laatste deur. Op het moment dat hij de deur wilde openen schrok hij
zich wild toen hij een boze stem achter zich hoorde zeggen: ‘Wat
bent u van plan, meneer?’</p>
<p class="western3" xml:lang="nl-NL">Hij draaide
zich om en keek naar een jonge vrouw van een jaar of dertig met
kort geknipt donker haar. Op haar neus rustte een leesbril waar ze
met dreigende ogen overheen keek.</p>
<p class="western3" xml:lang="nl-NL">Toen hij een
paar stappen in haar richting deed vroeg ze of hij een afspraak
had.</p>
<p class="western2" xml:lang="nl-NL">‘<span class="c1">Ja, anderhalf jaar geleden al, maar ik kan hem nu pas
nakomen,’ antwoordde hij.</span></p>
<p class="western3" xml:lang="nl-NL">Hij liep weer
naar de deur toe en liet zich niet meer tegenhouden toen de stem
riep dat hij</p>
<p class="western3" xml:lang="nl-NL">niet zomaar
naar binnen kon stappen. Hij gooide de deur met een grote zwaai
open. Een man achter zijn bureau, die hij herkende als Gerard
Mekers, keek geschrokken op, evenals de klant die tegenover hem
zat.</p>
<p class="western2" xml:lang="nl-NL">‘<span class="c1">Hallo Gerard, lang geleden, hè?’ lachte Mark gemaakt vrolijk.
‘Ik was in de buurt en dacht: kom, laat ik mijn oude kameraad eens
een bezoekje brengen.’</span></p>
<p class="western3" xml:lang="nl-NL">Mekers keek
alsof hij water zag branden. ‘Eh... wie... ken ik... eh...,’
stamelde Mekers.</p>
<p class="western2" xml:lang="nl-NL">‘<span class="c1">Je wilt toch niet beweren dat je onze geweldige samenwerking
bent vergeten, hè? Dan stel je me echt teleur.’</span></p>
<p class="western3" xml:lang="nl-NL">Mekers ging
staan. Hij was nog net zo mager als Mark zich hem herinnerde. Hij
droeg een grijs pak, een donkerblauwe stropdas en hij had zijn
hoornen bril verwisseld voor een montuurloze. Zijn blonde haar was
boven op het hoofd iets dunner geworden.</p>
<p class="western3" xml:lang="nl-NL">Mekers leek
zijn nervositeit weer onder controle te hebben toen hij rustig zei:
‘Met wie heb ik het genoegen?’</p>
<p class="western2" xml:lang="nl-NL">‘<span class="c1">Het is geen genoegen, Mekers. Het is een groot ongenoegen.’
Mark keek hem minzaam glimlachend aan. De klant die ademloos naar
hun vreemde conversatie luisterde stond op en mompelde dat hij een
andere keer nog wel eens langskwam.</span></p>
<p class="western2" xml:lang="nl-NL">‘<span class="c1">Nee, wacht,’ riep Mekers de man na, maar die glipte langs Mark
heen en verliet als een haas het vertrek. Rustig liep Mark naar de
muur achter Mekers’ bureau en bekeek aandachtig de kleine
schilderijtjes. Toen keek hij naar het prikbord waar namen en
datums op stonden. De andere wand werd opgesierd met een
gigantische kaart van de provincie Groningen. Hij draaide zich om
en pakte een foto in een zilveren lijstje van het bureau waar een
lachende vrouw en twee kleine kinderen op stonden.</span></p>
<p class="western2" xml:lang="nl-NL">‘<span class="c1">Waar komt u voor?’ vroeg Mekers. Hij kreeg wat meer lef want
zijn stem klonk nu geïrriteerd.</span></p>
<p class="western2" xml:lang="nl-NL">‘<span class="c1">Ik kom rechtsbijstand vragen.’</span></p>
<p class="western2" xml:lang="nl-NL">‘<span class="c1">Had u dat niet op de normale manier kunnen doen?’</span></p>
<p class="western2" xml:lang="nl-NL">‘<span class="c1">Ik weet niet wat de normale manier is. Maar een klant is een
klant, nietwaar? En die stuur je niet weg.’</span></p>
<p class="western3" xml:lang="nl-NL">Mekers ging
weer achter zijn bureau zitten, plantte zijn ellebogen op het blad
en steunde zijn hoofd op de gevouwen handen. Achterdochtig keek hij
naar Mark. ‘Gaat u dan maar zitten,’ verzuchtte Mekers.</p>
<p class="western3" xml:lang="nl-NL">Mark liep wat
in het vertrek rond, knikte met zijn hoofd naar de zithoek en zei:
‘Je hebt een mooi kantoor Mekers, die zithoek kost een paar lieve
duiten. Win je veel zaken?’</p>
<p class="western2" xml:lang="nl-NL">‘<span class="c1">Wat komt u doen?’ vroeg Mekers, een beetje kregelig
inmiddels.</span></p>
<p class="western3" xml:lang="nl-NL">Mark zette zijn
handen op zijn bureau en zei: ‘Ik wil een eis tot schadevergoeding
indienen.’</p>
<p class="western2" xml:lang="nl-NL">‘<span class="c1">Prima,’ antwoordde Mekers, die even in zijn la rommelde en
toen een papier tevoorschijn haalde. ‘Van wie wilt u
schadevergoeding en waarom?’</span></p>
<p class="western2" xml:lang="nl-NL">‘<span class="c1">Van Gerard Mekers omdat die mijn leven heeft
verpest.’</span></p>
<p class="western3" xml:lang="nl-NL">Mekers keek hem
met open mond aan. ‘Waar heeft u het in godsnaam over?’ Zijn stem
klonk schor.</p>
<p class="western2" xml:lang="nl-NL">‘<span class="c1">Mekers versus Mekers,’ lachte Mark spottend. ‘Net zoiets als
Kramer versus Kramer, alleen dan geheel anders. Wie wint het denk
je, Mekers, de advocaat in je of de luilak in je?’</span></p>
<p class="western2" xml:lang="nl-NL">‘<span class="c1">Ik denk dat het beter is dat u nu vertrekt,’ zei Mekers kwaad.
Hij ging staan en wees gedecideerd naar de deur.</span></p>
<p class="western2" xml:lang="nl-NL">‘<span class="c1">Je raakt me nooit weer kwijt, Mekers. Maar je kunt je fiasco
een beetje goedmaken door ervoor te zorgen dat de ware schuldige
zijn gerechte straf niet ontloopt. Ik betaal je niet. Je hebt mij
al genoeg gekost. En die eis tot schadevergoeding moet ook
ingediend worden. Je moet zelf maar zien wat je een redelijk bedrag
vindt voor iemand die anderhalf jaar onschuldig achter de tralies
heeft gezeten, mede dankzij jouw falen. Mijn naam kun je vinden in
het dossier van Mark Weegers. En je hoeft niet in de hoek te gaan
staan omdat je je schaamt. Er moet nu daadkrachtig worden
opgetreden. Ik geef je de kans om mij te rehabiliteren. Anders neem
ik een andere advocaat,’ lachte Mark een beetje vals. Toen draaide
hij zich om en verliet het vertrek, nagestaard door een verblufte
Mekers.</span></p>
<p class="western3" xml:lang="nl-NL">Toen Mark
buiten kwam was hij trots op zichzelf dat hij zich niet had laten
gaan en Mekers niet bij zijn stropdas door zijn chique kantoor had
gesleurd. ‘Je opmerkingen beginnen vruchten af te werpen, Elja,’
lachte hij.</p>
<p class="western3" xml:lang="nl-NL">10</p>
<p class="western2" xml:lang="nl-NL"><a id="h10"></a> <span class="c1">Hij zag het scherpe vleesmes waarmee
zijn buurman op hem afkwam en dat zonder aarzeling in zijn zij
boorde. Zijn vrouw en dochter klapten hard in hun handen onder het
uiten van oerkreten. Ook zag hij Ingrid dubbel van het lachen naar
hem kijken. ‘Meer, meer,’ kraaide Ingrid. Hij wankelde achteruit
tegen het aanrecht aan, draaide zich om, griste een mes uit het
messenrek en stak dat in een man die precies op hem leek. Even
later hoorde hij loeiende politiesirenes. Ingrid deed het geluid
van de sirenes na en lachte blij.</span></p>
<p class="western3" xml:lang="nl-NL">Terwijl het
bloed uit zijn lichaam stroomde sleurden twee politieagenten hem
naar een busje.</p>
<p class="western2" xml:lang="nl-NL">‘<span class="c1">Ik heb niks gedaan,’ jammerde hij.</span></p>
<p class="western2" xml:lang="nl-NL">‘<span class="c1">Jawel,’ zei een politieagent, ‘je hebt je zelf gestoken en er
is geen groter misdrijf dan jezelf iets aandoen. Je wordt voor de
rest van je leven opgesloten.’</span></p>
<p class="western3" xml:lang="nl-NL">Ingrid drukte
een handdoek op zijn wond om het bloeden te stelpen. ‘Dankjewel,’
prevelde hij, terwijl de tranen hem over de wangen stroomden.
Voordat de deur dichtgesmeten werd, hoorde hij ze allemaal “Lang
zal hij leven” zingen.</p>
<p class="western3" xml:lang="nl-NL">Telkens als hij
na een nachtmerrie wakker werd baadde hij in het zweet, zijn slapen
bonkten en hij klauwde zijn vingers in het laken alsof hij houvast
zocht. Soms duurde het uren voordat hij de vreselijke droom kwijt
was. Plotseling moest hij aan Elja denken, die gezegd had, dat als
hij nare gedachten had, hij die moest verdrijven door te gaan
mediteren. Waarom zou ik het niet proberen? dacht hij. Ook al heb
ik er geen baat bij, het schaadt ook niet. Hij trapte het dekbed
naar het voeteneind en ging in kleermakerszit zitten met zijn
lichaam zo recht mogelijk. Losjes legde hij zijn handen op zijn
knieën. Hij sloot zijn ogen, zocht het middelpunt van zijn hoofd en
bleef zich daarop concentreren. Elke keer als er een gedachte in
hem opkwam, moest hij zichzelf vragen om die weer te laten gaan,
had Elja gezegd. Ze had erbij gezegd dat het niet erg was als het
niet direct lukte. En het lukte inderdaad niet. Steeds verschenen
er beelden van mensen die hem er mogelijk bijgelapt hadden. Hij
moest een lichtpuntje zoeken, hoe klein dan ook. Vanavond was er
een bedrijfsfeestje. Was dat een lichtpuntje? Eigenlijk niet, want
hij verheugde zich er niet op. Toen schoot hem te binnen dat hij
moest citeren zodat het steeds stiller en rustiger in hem werd. Hij
koos voor een citaat van Nietzsche omdat dat kort was: “Wat me niet
meteen vernietigt, maakt me sterker”. Dit hele proces was gestoeld
op loslaten. Zijn gedachten uitbannen. Na een minuut of drie merkte
hij dat zijn hart regelmatiger en kalmer klopte en hij opende zijn
ogen. Hij had niet de indruk dat hij het goed had gedaan maar het
had wel gewerkt. In elk geval was hij een stuk minder gespannen en
het vocht onder zijn oksels leek verdwenen. Hij zwaaide zijn benen
over de bedrand en liep naar het raam, trok het gordijn open en
staarde door de ochtendschemering naar de bomen langs de
straatkant. Druppels vielen uit de takken en spatten op de weg
uiteen. Het was droog, maar dan ook maar net. Hij draaide zich om
en ging naar de badkamer voor een lange douche. Hij betrapte zich
erop dat hij zong. Dat was lang geleden. Kwam dat door de invloed
van Elja of doordat hij de baan van telefonist had aangenomen? In
ieder geval stond hij ’s morgens weer op tijd op en had iets te
doen. Thuiszitten betekende piekeren. Nu was hij gedwongen om zijn
gedachten ergens anders op te richten. Hij had niet verwacht dat de
baan hem zou bevallen maar dat was wel het geval. Inwendig
grinnikte hij toen hij eraan dacht dat hij ook tot koffiemeneer was
bevorderd. Eerst had hij Jacob bevreemd aangekeken en gedacht dat
die een grapje maakte, dat bleek echter niet het geval.</p>
<p class="western2" xml:lang="nl-NL">‘<span class="c1">Tina deed dat ook altijd, maar als je er moeite mee hebt kan
ik wel iemand anders vragen,’ had Jacob gezegd.</span></p>
<p class="western2" xml:lang="nl-NL">‘<span class="c1">Nee, het is wel goed,’ had hij geantwoord. Wat maakte het ook
uit wat hij deed, als hij maar iets deed.</span></p>
<p class="western3" xml:lang="nl-NL">In de
middagpauze besloot hij naar Ingrid te gaan. Ze werkte als
receptioniste in een hotel niet te ver bij het accountantskantoor
vandaan, zodat hij gemakkelijk even heen en weer kon.</p>
<p class="western3" xml:lang="nl-NL">Ze stond met
haar rug naar hem toe en zocht iets in een kast. Ongeduldig
roffelde hij met zijn knokkels op de balie. Met een ruk draaide
Ingrid zich om en had een geërgerde frons tussen haar wenkbrauwen.
Merkwaardig, dacht Mark dat je opeens allemaal lelijke dingen in
een vrouw kon zien terwijl je haar eerder het toppunt van
schoonheid vond. Toen ze hem herkende kreeg ze een duistere blik in
haar ogen die weinig goeds voorspelde. Zo te zien lustte ze hem
rauw. Nou, hij haar ook.</p>
<p class="western2" xml:lang="nl-NL">‘<span class="c1">Hallo,’ zei hij beleefd.</span></p>
<p class="western2" xml:lang="nl-NL">‘<span class="c1">Wat moet jij hier, verdomme?’ bitste ze. ‘We hebben niets meer
met elkaar te maken.’</span></p>
<p class="western2" xml:lang="nl-NL">‘<span class="c1">O jawel,’ zei hij bedaard. ‘Zolang jij je niet herinnert
waarom je mij hebt laten stikken, blijf je met mij te maken
hebben.’ Hij staarde naar de grond of daar het antwoord zou
verschijnen.</span></p>
<p class="western3" xml:lang="nl-NL">Ze ging achter
haar computer zitten, negeerde hem volkomen en begon verwoed te
tikken. Hij hing over de balie heen en keek haar geduldig en
vragend aan. Toen ze niet van plan leek om zijn vraag te
beantwoorden, zei hij: ‘Waarom wil je dat in vredesnaam niet
zeggen? Besef je dan niet dat ik door een hel ben gegaan?’</p>
<p class="western3" xml:lang="nl-NL">Ze weigerde hem
aan te kijken en zei tussen opeengeklemde kaken en met haar ogen op
het computerscherm gericht: ‘Ik heb je al eerder verteld dat ik het
niet meer weet. Vertrouw je me soms niet?’</p>
<p class="western3" xml:lang="nl-NL">Hij begon
honend te lachen. ‘Voor geen cent.’ Toen ze niet reageerde, zei
hij: ‘Weet je dat ik de zaak laat heropenen en dat alle getuigen
dan weer voor de rechter moeten verschijnen? Ook mensen die tot nu
toe niet getuigd hebben, worden nu gehoord. Ik heb jouw naam ook
genoemd, omdat jij als geen ander weet hoe betrouwbaar ik ben.’ Het
hele verhaal had hij uit zijn duim gezogen, maar hij wist dat
mensen om de een of andere onverklaarbare reden angstig werden als
ze naar de rechtbank moesten, ook al hadden ze niets te verbloemen.
Zijn enige motief om die leugen op te dissen was om haar bang te
maken.</p>
<p class="western3" xml:lang="nl-NL">Ingrid had de
eerste keer niet hoeven te verschijnen, omdat ze een relatie met
hem had.</p>
<p class="western3" xml:lang="nl-NL">Zijn mededeling
dat ze misschien voor de rechter moest verschijnen, veroorzaakte
een deukje in haar façade. Geschrokken keek ze hem aan, haar hoofd
een beetje scheef. ‘Dat meen je niet,’ fluisterde ze.</p>
<p class="western2" xml:lang="nl-NL">‘<span class="c1">Jazeker. Ik ga net zolang door tot de waarheid boven tafel is.
En die komt boven tafel,’ zei hij vol overtuiging. ‘En ik ga ervan
uit dat jij me daarbij steunt en dat we samen op onderzoek
gaan.’</span></p>
<p class="western3" xml:lang="nl-NL">Ze keek hem
even perplex aan, scheen toen met zichzelf te overleggen en zei
zuchtend: ‘Laat ik de waarheid dan maar zeggen om voor eeuwig van
jou verlost te zijn.’</p>
<p class="western3" xml:lang="nl-NL">Zijn hart
maakte een sprongetje ondanks haar negatieve klank. Hij probeerde
haar niet al te gretig aan te kijken. Maar zijn blik was blijkbaar
erg hoopvol, want ze zei: ‘Nee, ik weet nog steeds niet waarom ik
niet tegen die agenten die ’s avonds laat bij me langskwamen heb
gezegd dat jij na je dienst bij me zou komen.’</p>
<p class="western3" xml:lang="nl-NL">Zijn hoop zakte
de bodem in. Hij wist niet zeker of ze met de politie gepraat had
maar was daar wel van uitgegaan en hij had gehoopt dat ze dan zou
zeggen dat ze een afspraak hadden, zodat de politie wist dat hij
niets van tevoren beraamd had. Een man die na zijn werk naar zijn
vriendin ging, ging niet vlak voor die tijd eventjes iemand
vermoorden. Zo snugger moesten ze bij de politie ook wel zijn.</p>
<p class="western2" xml:lang="nl-NL">‘<span class="c1">Op het tijdstip dat we afgesproken hadden was ik nog niet
thuis. Ik hou er niet van als iemand mij dwingt om op een bepaalde
tijd thuis te zijn.’</span></p>
<p class="western2" xml:lang="nl-NL">‘<span class="c1">Ik dwing nooit iemand ergens toe,’ zei hij nijdig. ‘Normaal
verheugt een vrouw zich erop als haar vriend komt en zorgt ze
ervoor dat ze thuis is.’</span></p>
<p class="western2" xml:lang="nl-NL">‘<span class="c1">In ieder geval ben ik die avond de stad ingegaan omdat ik een
afspraak had. Het kostte me een hele tijd om een parkeerplaats te
vinden en daarna moest ik nog een eind lopen en ik heb geen flauw
idee hoelang ik daarover gedaan heb. Ik kijk nooit op de
klok.’</span></p>
<p class="western2" xml:lang="nl-NL">‘<span class="c1">Met wie had je een afspraak?’</span></p>
<p class="western2" xml:lang="nl-NL">‘<span class="c1">Met een man.’</span></p>
<p class="western2" xml:lang="nl-NL">‘<span class="c1">Je hebt me dus dubbel bedonderd?’ Zijn mond viel open. ‘Hoe
heet hij?’</span></p>
<p class="western2" xml:lang="nl-NL">‘<span class="c1">Tom Senders,’ zei ze zonder een moment te aarzelen. Er kwam
zowaar een zachte blik in haar ogen.</span></p>
<p class="western3" xml:lang="nl-NL">Mark werd
misselijk van de wijze waarop ze zonder blikken of blozen haar
bedrog toegaf. Hij slikte een paar keer maar de vieze smaak in zijn
mond bleef. Toen vroeg hij: ‘Waarom heb je het dan niet uitgemaakt
als je iemand anders had?’</p>
<p class="western2" xml:lang="nl-NL">‘<span class="c1">Ik wist toch niet of het iets zou worden?’ Ze zei het op een
toon alsof dat wel een heel domme vraag van hem was.</span></p>
<p class="western2" xml:lang="nl-NL">‘<span class="c1">Aha. Je hield me dus achter de hand als een soort
spaarbankboekje.’</span></p>
<p class="western3" xml:lang="nl-NL">Ze haalde haar
schouders op. Er stond geen enkele emotie op haar gezicht te lezen.
Een keiharde tante was het, dacht hij grimmig. Hij propte zijn
handen in zijn broekzakken om te voorkomen dat hij die om haar hals
zou sluiten. Hij keek haar nog een paar seconden onbewogen aan en
slikte de scheldwoorden in die hij haar naar het hoofd had willen
slingeren. Het had geen zin. Hij vermande zich en verliet rustig
het hotel.</p>
<p class="western2" xml:lang="nl-NL">‘<span class="c1">Je moet het niet persoonlijk opvatten,’ riep ze hem
na.</span></p>
<p class="western3" xml:lang="nl-NL">Hij stootte een
korte, rauwe lach uit. Dit sloeg werkelijk alles. Hij had niet
onterecht in de gevangenis gezeten, zijn vriendin had hem niet
bedrogen, zijn huis was hem niet ontnomen, zijn baan was hij niet
kwijt. Waarom zou hij het dan in godsnaam persoonlijk opvatten?</p>
<p class="western3" xml:lang="nl-NL">Toen hij buiten
was moest hij heel diep ademhalen. Eén ding was wel duidelijk: hij
hoefde niet weer naar Ingrid te gaan. De slet.</p>
<p class="western3" xml:lang="nl-NL">Hij had een
poosje voor de kast gestaan en zich afgevraagd wat de meest
geschikte kleding was. Veel keus had hij niet. Hij pakte zijn
donkerblauwe kostuum dat hij recentelijk had aangeschaft en nog
niet op zijn werk had gedragen. Een nieuw wit overhemd en een
lichtblauwe stropdas completeerden het geheel. Na een snelle hap en
een nog snellere douche was hij op weg gegaan naar het huis van
Jacob en Elja. Het was half april en de bladeren begonnen aarzelend
hun plaatsje aan de takken te zoeken. Omdat het zacht weer was had
Jacob gezegd dat er een barbecue zou zijn. Mark was niet zo wild op
barbecues. Het constant bij zo’n heet braadrooster staan en steeds
zijn vlees om moeten draaien, irriteerde hem mateloos. Hij was nu
eenmaal geen geduldig type. Het was de eerste keer dat hij zijn
auto de parkeerplaats voor het huis opreed. Het stond er vol wagens
en hij moest zijn auto net als een paar andere op het grasveld
neerzetten. Toen hij naar die wagens keek, verscheen er een
glimlach om zijn lippen. ‘Hemel,’ mompelde hij, ‘mijn auto valt nog
eens uit de toon.’</p>
<p class="western3" xml:lang="nl-NL">Terwijl hij
naar de openstaande deur van het huis liep, kwam hard gelach hem
tegemoet. In de ruime hal trof hij Jacob, die lachend op hem
afkwam. ‘Fijn, dat je er bent,’ zei hij hartelijk en gaf Mark een
klap op zijn schouder.</p>
<p class="western2" xml:lang="nl-NL">‘<span class="c1">Ik heb het eigenlijk niet zo op feestjes,’ zei Mark
terughoudend.</span></p>
<p class="western2" xml:lang="nl-NL">‘<span class="c1">Het zal je goed doen,’ vond Jacob. ‘Altijd maar alleen zijn is
ook niets.’ Terwijl hij een arm om zijn schouder sloeg troonde hij
hem mee naar het terras dat vol jonge mensen was. Mark keek
verbaasd om zich heen toen hij veel onbekende gezichten zag. ‘Ik
dacht dat dit een bedrijfsparty was.’</span></p>
<p class="western2" xml:lang="nl-NL">‘<span class="c1">Is het ook, maar ik heb tegen Major en andere jonge mensen op
kantoor gezegd dat ze best vrienden mochten meenemen.’</span></p>
<p class="western3" xml:lang="nl-NL">Op het kantoor
van Mark werkten tien mensen onder wie zijn zoon. Major was een
kopie van zijn moeder en had dezelfde fijne gelaatstrekken, alleen
de forse neus had hij van zijn vader geërfd. Toen Mark Jacob had
gevraagd waarom hij zijn zoon de bijnaam Major gaf, had die
daverend gelachen. ‘Het is geen bijnaam, maar zijn echte naam. Elja
en ik zijn ervan overtuigd dat Major op Mallorca is verwekt.
Mallorca heet eigenlijk Majorca. Maar om een kind nu Majorca te
noemen ging ons een beetje te ver. Dus werd het Major.’</p>
<p class="western3" xml:lang="nl-NL">Jacob liet hem
staan en ging naar andere nieuwkomers. Mark stond op een afstandje
naar de mensen te kijken. Hij voelde zich een buitenstaander.
Iedereen leek iedereen te kennen. Hij slenterde naar een
witgeverfde bank die aan de rand van de tuin onder een oude beuk
stond. Nadat hij tien minuten op de bank had gezeten en nog met
niemand een woord had gewisseld, ging hij het huis binnen waar hij
Elja rokend op een bank aantrof. ‘Hallo Elja, is het goed dat ik
even bij je kom zitten?’</p>
<p class="western2" xml:lang="nl-NL">‘<span class="c1">Hé Mark, ik had je nog niet opgemerkt. Wat een gekkenhuis
daarbuiten, hè?’</span></p>
<p class="western2" xml:lang="nl-NL">‘<span class="c1">Zo te zien hebben jullie de halve stad uitgenodigd,’ merkte
Mark een beetje zuur op.</span></p>
<p class="western2" xml:lang="nl-NL">‘<span class="c1">Ach, Jacob zegt altijd tegen iedereen dat ze mee kunnen nemen
wie ze willen,’ reageerde ze achteloos. ‘En ook aan deze avond komt
een einde. Als iets je niet bevalt, moet je je concentreren op het
moment dat het voorbij is, dan gaat de avond veel sneller en vind
je het minder vreselijk.’</span></p>
<p class="western2" xml:lang="nl-NL">‘<span class="c1">Ik heb niet beweerd dat ik het vreselijk vond,’ protesteerde
Mark.</span></p>
<p class="western2" xml:lang="nl-NL">‘<span class="c1">Dat hoefde ook niet,’glimlachte Elja. ‘Je gezicht spreekt
boekdelen.’</span></p>
<p class="western2" xml:lang="nl-NL">‘<span class="c1">Ik heb het nu eenmaal niet op feestjes. Waarom zit jij
binnen?’</span></p>
<p class="western2" xml:lang="nl-NL">‘<span class="c1">Ik vind het buiten te lawaaierig. O, moet je dat nu eens
horen,’ zei ze vol afschuw. ‘Daar is Major verantwoordelijk voor,
dat weet ik zeker. Hij denkt waarschijnlijk dat zijn ouders zo oud
zijn dat die intussen wel doof zijn geworden. Ik hou van rustige
muziek.’</span></p>
<p class="western2" xml:lang="nl-NL">‘<span class="c1">Ach, er komt vanzelf een einde aan de avond,’ reageerde Mark
bewust lauw, terwijl zijn trommelvliezen geteisterd
werden.</span></p>
<p class="western2" xml:lang="nl-NL">‘<span class="c1">Mark,’ zei ze berispend, ‘je slaat me met mijn eigen woorden
om de oren. Dat is niet netjes.’</span></p>
<p class="western3" xml:lang="nl-NL">Met driftige
passen kwam Jacob de kamer inlopen. ‘Is die jongen nou knettergek
geworden?’ Hij liep het terras op en even later werd de muziek
getemperd.</p>
<p class="western3" xml:lang="nl-NL">Mark keek naar
Elja die lachrimpeltjes om haar ogen had. Ze had een prettig
gezicht en hij voelde zich op zijn gemak bij deze vrouw. Misschien
kwam dat omdat ze goed kon luisteren, begrip voor mensen toonde en
ze niet gauw op haar teentjes was getrapt. Haar gezicht
weerspiegelde dat alles. Ze keek hem aandachtig aan en zei toen:
‘Heb je nog iets ondernomen?’</p>
<p class="western3" xml:lang="nl-NL">Hij lachte een
beetje beschaamd. ‘Om je de waarheid te zeggen, wel. Ik ben tussen
de middag naar Ingrid, mijn ex-vriendin, geweest om haar nog een
keer over te halen de waarheid te vertellen. Het was een vergeefse
reis. Er kwam alleen maar een extra frustratie bij en ze gooide nog
wat zout in mijn gapende wond.’</p>
<p class="western2" xml:lang="nl-NL">‘<span class="c1">Hoezo?’</span></p>
<p class="western2" xml:lang="nl-NL">‘<span class="c1">Ze vertelde me en passant dat ze me bedrogen had op de avond
dat ik opgepakt werd. Misschien bedroog ze me al wel langer,’
voegde hij er wrang aan toe.</span></p>
<p class="western2" xml:lang="nl-NL">‘<span class="c1">En wat was je reactie?’</span></p>
<p class="western2" xml:lang="nl-NL">‘<span class="c1">Ik knikte alleen maar stom.’</span></p>
<p class="western2" xml:lang="nl-NL">‘<span class="c1">Dat is juist goed,’ zei Elja goedkeurend. ‘Dat betekent dat je
jezelf aardig in de hand had.’</span></p>
<p class="western2" xml:lang="nl-NL">‘<span class="c1">Dat kan wel, maar het geeft me geen voldaan
gevoel.’</span></p>
<p class="western3" xml:lang="nl-NL">Elja duwde met
haar vingertoppen een lok opzij die prompt terugviel. Ze zag er
vanavond niet Chinees uit, drong ineens tot hem door. Ze droeg een
ivoorkleurige japon van soepel vallende stof met een soort wijde
col om haar hals. De ruimte om haar hals werd opgesierd met een
fijn gouden kettinkje met een rode steen in een gouden zetting.
Haar lage schoenen had ze verruild voor witte pumps met een niet al
te hoge hak. Opeens dreef er luid gelach van het terras naar
binnen, gevolgd door keiharde muziek.</p>
<p class="western2" xml:lang="nl-NL">‘<span class="c1">Waarom is Major nou zo stom om de volumeknop van zijn
versterker helemaal open te draaien? Het lijkt verdorie wel of hij
nog in zijn puberjaren zit. Ik word al gek van die herrie maar
Jacob kan er helemaal niet tegen.’ Even later werd de keiharde
muziek vervangen door een keiharde stem die keihard schold. Elja
glimlachte fijntjes. ‘Misschien is de avond toch vroeger afgelopen
dan gepland,’ zei ze met pretlichtjes in de ogen.</span></p>
<p class="western2" xml:lang="nl-NL">‘<span class="c1">Wat was de planning dan?’ vroeg Mark.</span></p>
<p class="western2" xml:lang="nl-NL">‘<span class="c1">Wij hebben nooit een planning wat feestjes aangaat,’ lachte
ze. ‘Als wij het op een gegeven moment genoeg vinden, dan zeggen we
doodleuk dat de gasten wel afscheid mogen nemen.’</span></p>
<p class="western2" xml:lang="nl-NL">‘<span class="c1">Dat is in elk geval een niet mis te verstane
opmerking.’</span></p>
<p class="western2" xml:lang="nl-NL">‘<span class="c1">Hoe bevalt het werk je overigens?’ veranderde Elja van
onderwerp.</span></p>
<p class="western2" xml:lang="nl-NL">‘<span class="c1">Beter dan ik verwacht had. Het is in ieder geval niet zo
gestrest als het vak van politieman.’</span></p>
<p class="western3" xml:lang="nl-NL">Toen kwam ze
weer terug op zijn probleem. ‘Je bent toch niet van plan om in je
eentje op zoek naar de werkelijke de dader te gaan, hè?’</p>
<p class="western3" xml:lang="nl-NL">Hij keek haar
pijnlijk getroffen aan. Dat was nu wat hij de volgende dag juist
wel van plan was. ‘Eh…’</p>
<p class="western2" xml:lang="nl-NL">‘<span class="c1">Doe het niet, Mark. Misschien komt de waarheid op den duur
vanzelf wel aan het licht.’</span></p>
<p class="western2" xml:lang="nl-NL">‘<span class="c1">Dat denk ik toch niet. Niet zonder mijn bemoeienissen in elk
geval.’</span></p>
<p class="western2" xml:lang="nl-NL">‘<span class="c1">Als je gaat zal ik dan met je meegaan?’</span></p>
<p class="western3" xml:lang="nl-NL">Met grote ogen
keek Mark haar aan en antwoordde niet direct. ‘Waarom?’ vroeg hij
toen.</p>
<p class="western2" xml:lang="nl-NL">‘<span class="c1">Om je te beschermen en je van dwaze dingen te weerhouden. Je
bent een te eerlijk mens om echt over de schreef te gaan. En als je
inderdaad de dader mocht vinden, dan lijkt het me niet verstandig
om alleen op hem af te stappen.’</span></p>
<p class="western2" xml:lang="nl-NL">‘<span class="c1">Jij wilt me beschermen?’ Hij schudde zijn hoofd.</span></p>
<p class="western3" xml:lang="nl-NL">Ze trokken
beiden aan hun sigaret.</p>
<p class="western2" xml:lang="nl-NL">‘<span class="c1">O,’ riep Mark geschrokken. Er viel as op het dure kleed. Hij
was helemaal vergeten om het in de asbak te tikken. Hij trapte er
snel met zijn voet op.</span></p>
<p class="western2" xml:lang="nl-NL">‘<span class="c1">Is het alleen smerig geworden of zit er ook een brandgat in?’
vroeg Elja kalm.</span></p>
<p class="western2" xml:lang="nl-NL">‘<span class="c1">Sorry, Elja. Het spijt me vreselijk. Ik had mijn verstand er
helemaal niet bij. Nee, er zit gelukkig geen brandgat in. Zal ik
het even opzuigen?’</span></p>
<p class="western2" xml:lang="nl-NL">‘<span class="c1">Weet je dan waar de stofzuiger staat?’</span></p>
<p class="western2" xml:lang="nl-NL">’<span class="c1">Nee, dat niet. Maar…’</span></p>
<p class="western2" xml:lang="nl-NL">‘<span class="c1">En ik vertel het niet.’</span></p>
<p class="western2" xml:lang="nl-NL">‘<span class="c1">Jij bent een wonderbaarlijke vrouw,’ zei hij oprecht
gemeend.</span></p>
<p class="western2" xml:lang="nl-NL">‘<span class="c1">Waarom? Omdat ik me niet druk maak over een vlekje? Dit is
toch wel het minste om je aan te ergeren.’</span></p>
<p class="western2" xml:lang="nl-NL">‘<span class="c1">Dat is een pak van mijn hart,’ antwoordde Mark
opgelucht.</span></p>
<p class="western2" xml:lang="nl-NL">‘<span class="c1">Was Jacob je enige vriend in de gevangenis?’ vroeg ze toen
plotseling.</span></p>
<p class="western2" xml:lang="nl-NL">‘<span class="c1">Nee, ik had Babar ook tot wie ik me kon wenden als ik het even
niet meer zag zitten.’</span></p>
<p class="western2" xml:lang="nl-NL">‘<span class="c1">Babar? Die naam heb ik Jacob nog nooit horen
noemen.’</span></p>
<p class="western2" xml:lang="nl-NL">‘<span class="c1">Hij kent hem ook niet,’ glimlachte Mark. ’Ik heb nooit over
hem gesproken. Babar was mijn kater.’</span></p>
<p class="western3" xml:lang="nl-NL">Elja keek nog
verbaasder. ‘Je wilt toch niet beweren dat je een kat in de cel
mocht hebben?’</p>
<p class="western2" xml:lang="nl-NL">‘<span class="c1">Geen echte, nee. Maar ik heb mijn zwarte trui omgetoverd in
een kat. Uren heb ik er tegen gepraat. Zielig, hè? Het begin van
aftakeling.’</span></p>
<p class="western2" xml:lang="nl-NL">‘<span class="c1">Nee, dat ben ik niet met je eens,’ zei ze serieus. ‘Je hebt
een uitlaatklep gezocht en gevonden. Hoe is het met de kater
afgelopen?’ Er kwam een bezorgde blik in haar ogen alsof ze
vermoedde dat de nepkater ’s nachts een plekje op zijn bed
had.</span></p>
<p class="western2" xml:lang="nl-NL">‘<span class="c1">Maak je niet ongerust. Die heeft zijn taak volbracht en
fungeert nu gewoon weer als trui.</span></p>
<p class="western2" xml:lang="nl-NL">‘<span class="c1">Kom op,’ zei Elja toen. ‘We gaan naar buiten om een stukje
vlees op de barbecue te leggen voordat alles op is.’</span></p>
<p class="western3" xml:lang="nl-NL">Langzaam sjokte
hij achter haar aan. Van een tafel pakte hij een stukje kipfilet en
legde dat op de barbecue. Ongeïnteresseerd draaide hij het om en
om. Links van hem stond een jong meisje met schouderlang
donkerblond haar. Ze keek hem glimlachend aan en zei dat het
heerlijk weer was voor de tijd van het jaar. Hij beaamde het
knikkend.</p>
<p class="western2" xml:lang="nl-NL">‘<span class="c1">Werk je ook bij Wolters?’ vroeg ze terwijl ze haar ogen
geconcentreerd hield op het biefstukje op het rooster.</span></p>
<p class="western2" xml:lang="nl-NL">‘<span class="c1">Jazeker, maar jij niet, want ik heb je nog nooit eerder
gezien.’</span></p>
</body>
</html>
