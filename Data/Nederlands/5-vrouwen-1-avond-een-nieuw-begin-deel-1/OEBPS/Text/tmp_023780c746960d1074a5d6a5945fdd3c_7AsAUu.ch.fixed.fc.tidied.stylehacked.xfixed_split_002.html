<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<meta name="generator" content="HTML Tidy for Linux (vers 7 December 2008), see www.w3.org"/>
<meta http-equiv="CONTENT-TYPE" content="text/html; charset=utf-8"/>

<meta name="GENERATOR" content="OpenOffice.org 3.0 (Unix)"/>
<meta name="AUTHOR" content="groningen"/>
<meta name="CREATED" content="20140502;7580000"/>
<meta name="CHANGED" content="20140502;7595900"/>
<meta name="Info_1" content=""/>
<meta name="Info_2" content=""/>
<meta name="Info_3" content=""/>
<meta name="Info_4" content=""/>
<title>Ik zal je vinden</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
<body dir="ltr" class="calibre">
<p class="western2" xml:lang="nl-NL">‘<span class="c1">Klopt. Ik ben een kennis van Major en mocht ook
komen.’</span></p>
<p class="western3" xml:lang="nl-NL">Er kwam een
grote jongeman naast haar staan die een arm om haar schouders
legde. ‘Heb je mijn vlees ook omgedraaid, Linda?’</p>
<p class="western2" xml:lang="nl-NL">‘<span class="c1">O, sorry, helemaal vergeten.’</span></p>
<p class="western3" xml:lang="nl-NL">De jongeman
prikte zijn vlees van het rooster en keek bedenkelijk naar de
onderkant. ‘Zwart verbrand, Linda,’ zei hij verwijtend.</p>
<p class="western2" xml:lang="nl-NL">‘<span class="c1">Nou, ik voel me er niet schuldig over,’ zei ze, ‘dan had je
maar niet op je luie reet moeten blijven zitten.’</span></p>
<p class="western2" xml:lang="nl-NL">‘<span class="c1">Vrouwen zijn in de wereld om de mannen te behagen,’ zei de
jongeman.</span></p>
<p class="western2" xml:lang="nl-NL">‘<span class="c1">Waar haal je die onzin vandaan?’ reageerde Linda fel. ‘Weet je
dat jij de grootste klootzak bent die ik ken, Tom
Senders?’</span></p>
<p class="western2" xml:lang="nl-NL">‘<span class="c1">O, ik dacht dat je nogal gecharmeerd van mij was.’ Er
verscheen een zelfvoldane glimlach op zijn gezicht. ‘Zoals de
meeste vrouwen,’ voegde hij er arrogant aan toe. De macho spande
zijn spieren en liet Linda vol trots zijn biceps zien. Met een
geringschattende blik op zijn armen draaide ze zich weer
om.</span></p>
<p class="western3" xml:lang="nl-NL">Mark hoorde
niet meer hoe het gesprek verderging. Op het moment dat hij de naam
Tom Senders hoorde kreeg hij een scherp en dik gevoel in zijn keel
dat aanzwol en hem dreigde te verstikken. Hij moest zich tot het
uiterste inspannen om rustig een plastic bordje van de stapel naast
de barbecue te pakken en zijn kipfilet erop te leggen. Hij dwong
zich om langzaam naar de achterkant van de tuin te lopen, waar de
laurierhaag zo gesnoeid was dat er in het midden een poort was, die
toegang gaf tot het bos erachter. Als een slaapwandelaar liep hij
het bos in en begon toen snel adem te halen. Hij voelde zijn hart
tegen zijn ribben tekeergaan. Rustig, Mark, rustig ademhalen.
Concentreer je op je ademhaling, anders krijg je een paniekaanval
die uitmondt in hyperventilatie. In en uit, in en uit. Hij liep het
bos zover in dat hij vanuit de tuin niet meer te zien was en liet
zich toen bij de stam van een boom op de grond glijden. Onder de
bomen hing nog de aangename temperatuur van de dag. Loofbomen om
hem heen versperden het uitzicht op de donkerwordende hemel. Zijn
bord met kip zette hij naast zich op de mossige grond.</p>
<p class="western3" xml:lang="nl-NL">Dat was dus die
klootzak met wie Ingrid hem bedrogen had. Met liefde zou hij die
pedante kwast de nek omdraaien. Hoho, riep hij zichzelf een halt
toe. Je hebt geen enkele garantie dat hij die vriend was. Er lopen
meer mensen met dezelfde naam rond. Maar eigenlijk wist hij het wel
zeker. De man had de houding van iemand die nergens voor
terugdeinsde. Het type waar Ingrid op viel. Ze had weleens gezegd
dat ze van stoere, onverschrokken kerels hield en dat ze daarom ook
als een blok voor hem was gevallen. Eigenlijk trof Ingrid meer
schuld dan Senders. Hou je in, Mark, en ga niet voor eigen rechter
spelen. Hij keek om zich heen, nam de zwijgende bomen in zich op,
haalde diep adem en blies zijn longen leeg in een poging zich te
ontspannen. Hij hield van de stilte en de beslotenheid die een bos
je omgaf. Toen pakte hij zijn bordje op en trok een stuk van zijn
kip af. Aandachtig bestudeerde hij het stuk. De binnenkant was nog
rood. Daarom had hij ook zo’n hekel aan barbecuen. Hij wist dat je
van het eten van rauw vlees voedselvergiftiging kon krijgen.
Voorzichtig scheurde hij het gare gedeelte eraf en propte het in
zijn mond. Gedachteloos zette hij het bord weer op de grond. Toen
hij het een paar minuten later weer op wilde pakken, zag zijn bord
rood. Ontelbare krioelende rode mieren hadden het in beslag
genomen. Hij boog zich verder naar het bord toe en zag grote
behaarde rode mieren en kleinere kale rode mieren. Ooit had hij
eens gelezen dat de behaarde mieren door de kale mieren als slaven
werden gebruikt. Vreemd, dacht hij, dat je zulke details onthield.
Hij leunde tegen de boom, sloot zijn ogen en wachtte tot hij rustig
genoeg was om weer naar het gezelschap terug te keren. Niet denken,
zei hij bij zichzelf. Loslaten. Laat geen negatieve gedachten toe.
‘Ja, ja, Elja, makkelijk gezegd,’ mompelde hij. Hij slaakte zo’n
diepe zucht alsof hij die uit zijn voeten moest halen.</p>
<p class="western3" xml:lang="nl-NL">Na een minuut
of twintig had hij het gevoel dat hij de mensen wel weer onder ogen
kon komen zonder direct Tom Senders naar de keel te vliegen. Hij
zag Jacob bij een groepje mensen van kantoor staan en hoorde hem
hard lachen. Jacob scheen geen last van naweeën te hebben van zijn
gevangenisverblijf. Maar hij had dan ook een liefhebbende vrouw en
kon zo weer in zijn baan stappen. Bovendien had Jacob er min of
meer vrede mee dat hij was gestraft omdat hij iemand letsel had
toegebracht. Mark had verwacht dat hij de dochter des huizes
vanavond ook zou leren kennen maar ze scheen voor een tentamen te
zitten en de reis naar huis kostte haar te veel tijd. Als hij het
goed had gehoord, meende hij dat ze sinds een half jaar in
Amsterdam studeerde. Hij had de foto van haar uit de kast gepakt en
was gelijk getroffen door haar schoonheid en haar lieve,
mysterieuze lach. De lach had ze van Elja. Lang had hij haar
gezicht bestudeerd. Ze was een plaatje. Zonder haar ooit ontmoet te
hebben wist hij dat ze ook een fijn karakter had. Ze straalde
eerlijkheid en tederheid uit. Het speet hem verschrikkelijk dat ze
vanavond niet kon komen. Toen gingen zijn gedachten weer naar Tom
Senders. Hij werd in zijn mijmeringen gestoord door Elja. Van een
afstandje riep ze: ‘Heb je een boswandeling gemaakt?’</p>
<p class="western3" xml:lang="nl-NL">Hij liep naar
haar toe en zei dat hij daar dringend behoefte aan had gehad. Ze
knikte instemmend. ‘Ik begrijp het. Ik ontloop deze drukte ook
liever. Als je nog iets wilt eten moet je er snel bij zijn.’</p>
<p class="western2" xml:lang="nl-NL">‘<span class="c1">Nee, dank je. Ik geef de voorkeur aan een pilsje.’</span></p>
<p class="western2" xml:lang="nl-NL">‘<span class="c1">Help jezelf. Ik heb de koelkast net weer aangevuld. Je weet
waar die staat.’ Toen keek ze hem onderzoekend aan. ‘Is er iets? Je
hebt zo’n verbeten uitdrukking op je gezicht.’</span></p>
<p class="western3" xml:lang="nl-NL">De boxen op het
terras kwamen weer bulderend tot leven waardoor de noodzaak van een
antwoord hem bespaard bleef. Hij zag Elja wanhopig met haar ogen
rollen en toen geërgerd op haar zoon afstappen. Even later werd het
volume tot draaglijke proporties omlaag gedraaid.</p>
<p class="western3" xml:lang="nl-NL">De rest van de
avond kwam hij moeizaam door en hij had bewust vermeden om naar Tom
Senders te kijken. Wel hoorde hij zijn stem regelmatig boven de
anderen uitkomen. Dan nam hij maar weer snel een slok bier. Toen
hij vond dat het een redelijke tijd was om te vertrekken, nam hij
haastig afscheid.</p>
<p class="western2" xml:lang="nl-NL"> <br class="calibre1"/></p>
<p class="western3" xml:lang="nl-NL">11</p>
<p class="western2" xml:lang="nl-NL"><a id="h11"></a> <span class="c1">Het heerlijke zonnetje lokte Mark
naar buiten. Hij nam zich voor om een fikse wandeling te maken. In
de Heerestraat had hij bij een broodjeszaak een broodje zalm
gekocht en al smikkelend kuierde hij op zijn dooie gemak richting
station. Tegenover het station lag een rondvaartboot klaar om de
mensen langs middeleeuwse patriciërshuizen, prachtige bruggen en de
vele torens met hun eeuwenoude geschiedenis te varen. Mark ging op
de wal langs het Verbindingskanaal zitten, vlakbij de boot. Vanwege
het verrassend warme weer deed hij zijn jack uit en legde die onder
hem. Hij draaide zich om en keek naar het prachtige, oude station
van Groningen. Jaren geleden had hij daar op school een werkstuk
over gemaakt. Hij probeerde zich te herinneren wat hij er nog van
wist. Het station werd voor het eerst op 30 mei 1866 geopend.
Destijds was het een laag houten gebouw geweest. In 1893 is met de
bouw van een nieuw station begonnen onder leiding van
Staatspoor-bouwmeester Issac Gottschalk. Zijn ontwerp leidde de
aandacht naar de grote toegangshal, die met veel ornamenten en
versieringen gedecoreerd werd. De zijvleugels waren niet zo hoog
maar hadden aan de straatzijde een zuilengalerij. Daarna is het
station nog verscheidene keren uitgebouwd en gerestaureerd. Meer
kon hij er zich niet van herinneren. Hij keek naar de boot waar een
paar oudere dames angstig de loopplank op gingen. Ze deden hem
denken aan zijn moeder. Zijn moeder, die hem op het moeilijkste
moment van zijn leven in de steek had gelaten. Sinds zijn
vrijlating had hij zijn ouders niet opgezocht en hij was het ook
niet van plan. Op het open achterdek zag hij verscheidene mensen
stukjes brood van hun dure broodjes ‘gezond’ of andere prijzige
broodjes naar schooiende en schreeuwende meeuwen gooien. De
blaadjes sla lieten ze vallen, die waren niet lekker genoeg of
misschien konden ze die ook niet verteren.</span></p>
<p class="western2" xml:lang="nl-NL">‘<span class="c1">Goh, Henk, doe niet zo stom,’ hoorde hij een vrouw berispend
tegen haar man zeggen. Hij keek wat de man deed. ‘Daar valt weer
een dure garnaal in het water.’ Ze klonk echt kwaad. ‘Dat broodje
kostte wel vier euro negentig, hoor.’ Manlief trok zich niets van
haar verwijt aan en ging rustig door met het omhoog gooien van
garnalen, die handig door de vogels uit de lucht werden geplukt.
Mensen waren maar vreemde wezens, dacht Mark. Je ging er toch
vanuit dat ze een broodje kochten omdat ze honger hadden en niet om
dat aan de vogels te voeren? Dan hadden ze beter een zak vol oud
brood mee van huis kunnen nemen. Even later voer de boot weg. Hij
keek de boot een eindje na en richtte toen zijn blik op het
Groninger museum schuin tegenover hem, dat half boven het water
leek te hangen. Hij wist dat het museum in 1994 geopend was en dat
het onder leiding van de architect Alessandro Mendini tot stand was
gekomen. Hij had het nog niet bezocht en nam zich voor dat
binnenkort te doen. Het was toch wel uniek, dacht hij, om tussen
een oud en een nieuw kunstwerk in te zitten. Hij peuterde een
sigaret uit zijn pakje en ging toen op een zij liggen, steunde op
zijn elleboog en genoot van de nicotine en het warme zonlicht op
zijn gezicht. Even later begon een golden retriever voor hem
verwoed een gat te graven. Geïrriteerd keek hij naar het andere
uiteinde van de riem. Een vrouw met een blauwe gebreide muts die
als een theemuts op haar hoofd stond, en gehuld in een dikke bruine
winterjas, keek glimlachend op hem neer. ‘Hij doet niks, hoor,’ zei
ze geruststellend. ‘Het is een heel lieve hond, maar waarom hij
uitgerekend hier moet gaan graven is me een raadsel.’</span></p>
<p class="western2" xml:lang="nl-NL">‘<span class="c1">Misschien heeft hij hier een tijdje geleden een bot begraven,’
opperde Mark.</span></p>
<p class="western2" xml:lang="nl-NL">‘<span class="c1">Hier?’ Ze zei het op een toon alsof hij zich dood moest
schamen voor een dergelijke veronderstelling.</span></p>
<p class="western3" xml:lang="nl-NL">Even later
schaamde hij zich werkelijk dood toen de hond enthousiast in zijn
kruis begon te snuffelen. Al zijn spieren waren gespannen. Stel je
voor dat de hond in zijn edele delen hapte. Maar de hond had
blijkbaar aan de geur alleen al genoeg. Genietend hief hij zijn kop
omhoog en zijn neusgaten trilden. Kwijl drupte op Marks broek. Hij
wilde wat hoger op de oever gaan zitten, maar vreesde dat de hond
dat als een aanval zou zien. Hij keek de vrouw bestraffend aan
omdat ze de hond niet wegtrok en hem rustig zijn gang liet
gaan.</p>
<p class="western2" xml:lang="nl-NL">‘<span class="c1">Dat doen honden nu eenmaal,’ zei ze onverschillig.</span></p>
<p class="western3" xml:lang="nl-NL">Mark durfde pas
weer adem te halen toen de vrouw en de hond een meter of tien bij
hem vandaan waren. ‘Teringwijf,’ schold hij zachtjes.</p>
<p class="western3" xml:lang="nl-NL">Hij ging
achteroverliggen en dacht aan, Ingrid, Tom Senders, zijn
chagrijnige ex-buurman en aan Elja en Jacob.</p>
<p class="western3" xml:lang="nl-NL">Hij besefte dat
Elja’s opmerkingen ervoor gezorgd hadden dat hij zijn plan om Tom
Senders een bezoek te brengen nog niet ten uitvoer had gebracht.
Zij had twijfel in zijn hart gezaaid. Maar dat nam niet weg dat hij
erover dacht hoe hij dit het beste kon aanpakken. Hij was zo in
zijn gedachten verdiept dat hij de boot pas opmerkte toen hij
mensen op het dek hoorde roepen. Hij keek op zijn horloge en zag
dat de boot anderhalf uur weg was geweest en hij had al die tijd de
gebeurtenissen gereconstrueerd en telkens herhaald; misschien had
hij ook wel geslapen, maar dat kon hij zich niet herinneren.
Langzaam kwam hij overeind, boog zich naar voren en naar achteren
om het verstijfde gevoel kwijt te raken, veroorzaakt door het lange
liggen in dezelfde houding op de vochtige grond. Hij keek naar de
mensen die van de boot kwamen en zich links en rechts verspreidden.
Aan de vrolijke gezichten te zien hadden ze een fijne toer gehad.
Van links zag hij een jogger aankomen, gekleed in een donker
trainingspak en een blauwe baseballpet. Plotseling gaf hij een
oudere vrouw een beste opdonder waardoor die hard op het trottoir
terechtkwam, haar voeten staken in de lucht alsof ze wilde laten
zien hoe lenig ze nog was. Ze rolde door en knalde tegen een
lantaarnpaal aan, waardoor haar hoofd tegen de stoeprand kwakte. De
jogger verloor door die manoeuvre bijna zijn evenwicht, herstelde
zich snel en had een bruin handtasje te pakken. Zigzaggend en snel
wurmde hij zich door de menigte heen. Mensen schreeuwden. De man
kwam recht op Mark afstormen met het tasje stijf tegen hem
aangeklemd. Hij had een vreemde uitdrukking op zijn gezicht,
glimlachend en toch strak. Zijn ogen stonden wild. Mark moest opzij
stappen om een botsing te voorkomen, maar deed dat niet. Toen de
man naast hem was, stak Mark onverhoeds zijn been uit waardoor zijn
vaart in één klap werd gestuit en de tasjesdief op zijn knieën
terechtkwam. Even vlamde er woede in zijn ogen. Toen krabbelde hij
snel overeind maar kwam niet ver, want Mark had zijn been weer
uitgestoken waardoor hij nogmaals op de grond terechtkwam. Nu was
Mark alerter en zette zijn schoen stijf op de nek van de man
waardoor die aan het trottoir gebakken leek. Door wild met zijn
armen en benen te zwaaien probeerde de man zich los te rukken, maar
Mark hield hem intussen stijf met zijn knieën op de grond gedrukt.
Hulpzoekend keek hij om zich heen. Lang zou hij het niet meer
volhouden. ‘Schiet eens op, verdomme,’ riep Mark luid. De man onder
hem schraapte zijn nagels kort aan de stoeptegels. Even later
stonden er tientallen mensen in een kring om hen heen. Sommigen
stootten tegen Mark aan waardoor hij zijn grip op de dief bijna
verloor. Met onzekere blikken keken de omstanders Mark aan. ‘Is het
de bedoeling dat ik hier wortel schiet of zijn jullie bereid om de
handen uit de mouwen te steken en deze fielt naar de boot te
brengen, hem onder controle te houden, en de politie te
bellen?’</p>
<p class="western2" xml:lang="nl-NL">‘<span class="c1">Ik heb de politie al met mijn gsm gebeld,’ hoorde hij een
vrouw zeggen.</span></p>
<p class="western3" xml:lang="nl-NL">Eindelijk werd
de jogger door vier sterke mannen van de grond getild en naar de
boot gebracht. Hij stribbelde nog behoorlijk tegen maar tegen
zoveel mankracht was hij niet opgewassen.</p>
<p class="western3" xml:lang="nl-NL">Mark kreeg een
eigenaardig gevoel in zijn hoofd, een uitzinnig gevoel. Het gevoel
dat iemand moet hebben als die na een zware marathon als eerste
over de streep komt. Hij wilde wel juichen maar toen hij de vrouw
als een verfrommeld hoopje op straat zag liggen, viel er niets te
juichen. Haar lichaam lag in een vreemde houding en op de
straatstenen lag behoorlijk veel bloed. Ze lag doodstil met haar
hoofd opzij en haar ogen gesloten. Mark vreesde het ergste. Ze was
keurig gekleed. Haar kastanjekleurig pakje zag er chic uit. Haar
haar was grijs en netjes gepermanent. Ze droeg één bruine schoen
met een hakje. De andere lag een meter bij haar vandaan. Hij moest
er plotseling aan denken dat ze zich vanmorgen mooi had gemaakt en
zich op de boottocht had verheugd en dat ze vanavond van plan was
om haar kinderen over het leuke uitstapje te vertellen. Hoe anders
kon het opeens lopen.</p>
<p class="western2" xml:lang="nl-NL">‘<span class="c1">Is hier familie van haar?’ vroeg Mark. Een man stapte naar
voren. ‘Ik ben haar man.’ De man zag er zo wit uit dat hij op het
punt leek flauw te vallen. ‘We zijn met zijn zessen,’ hoorde hij
een vrouw zeggen. Mark draaide zich om en zag een vrouw die
sprekend op het slachtoffer leek. Zonder twijfel een zuster van
haar. Ze droeg een klein rood kalotje op haar grijze
kunstkrullen.</span></p>
<p class="western2" xml:lang="nl-NL">‘<span class="c1">Ze is toch niet dood, hè?’ zei de man doodsbenauwd. Hij veegde
voortdurend met een hand over zijn lippen.</span></p>
<p class="western2" xml:lang="nl-NL">‘<span class="c1">Nee. Alleen een beetje bewusteloos,’ probeerde Mark de man
gerust te stellen. De man keek hem verward en niet-begrijpend aan
alsof hij Russisch had gesproken. Een beetje bewusteloos, dacht
Mark schamper, was net zoiets als een beetje zwanger. Toen ging hij
op zijn hurken naast de vrouw zitten, hield zijn hand vlakbij haar
mond en voelde heel vaag een stroompje lucht. Voorzichtig trok hij
een ooglid omhoog. Het oog was naar boven gedraaid maar door zijn
aanraking kwam de vrouw bij haar positieven en keek hem toen recht
en verbaasd aan. Haar ogen waren donkerblauw. Ze begon te kermen en
te kuchen. ‘Altijd een goed teken als een bewusteloze kermt en
kucht,’ zei Mark stompzinnig tegen de omstanders. Opeens werd hij
weggeduwd door een agent in uniform. Bijna tegelijkertijd
verschenen er twee ziekenbroeders die de vrouw voorzichtig op een
brancard legden. Het werd tijd voor Mark om op te
stappen.</span></p>
<p class="western2" xml:lang="nl-NL">‘<span class="c1">Die man heeft de dief te pakken gekregen,’ zei de vrouw met
het rode hoofddekseltje.</span></p>
<p class="western2" xml:lang="nl-NL">‘<span class="c1">Werkelijk?’ vroeg de agent. Toen Mark weg wilde lopen, zei de
agent terwijl hij een aantekenboekje tevoorschijn haalde: ‘Een
ogenblikje, meneer. We moeten nog een paar details
weten.’</span></p>
<p class="western2" xml:lang="nl-NL">‘<span class="c1">Ik heb geen tijd,’ zei Mark. ‘Ik heb een afspraak bij de
tandarts.’ Met grote stappen beende hij weg. Voorlopig wilde hij
niets met de politie te maken hebben. Ze konden hem wel arresteren
voor het feit dat hij een dief pootje had gelicht. Hij wandelde
rustig naar huis. Het zou nog zo’n tippel worden van anderhalf uur,
schatte hij. Als hij sneller liep kon hij het misschien in een uur
doen. Maar waarom zou hij zich haasten? Er wachtte niemand op hem.
Met zijn rechterhand haalde hij een papieren zakdoekje uit zijn zak
en veegde zijn bemodderde linkerhand schoon waarmee hij in de grond
had geklauwd. Toen de damp van heerlijke geuren van een Chinees
restaurant door een ventilator naar hem toewaaide herinnerde die
hem eraan dat hij al een hele tijd niets meer had gegeten. Terwijl
hij op het groene voetgangerslicht bij een kruispunt stond te
wachten keek hij naar een bord die de richting van verschillende
straten aangaf. De onderste was de Ligusterlaan. Zijn adem stokte
even. Dat was de straat waar Ingrid huisde. Hij was niet ver uit
haar buurt en overwoog om naar haar toe te gaan. Toen het licht op
groen sprong, draaide hij zich om en liep de tegenovergestelde
richting op. Ingrid had afgedaan voor hem. Er was geen enkele reden
om haar weer op te zoeken. Ook al zou ze spijt hebben, dan nog zou
hij haar nooit terug willen. Een paar minuten later kwam hij weer
voorbij een restaurant en zijn maag liet zich knorrend horen. Hij
aarzelde niet en stapte naar binnen. Nadat hij zijn jas op een
dikke knop van een staande kapstok had gegooid, ging hij aan een
tafeltje midden in de zaak zitten. Behalve hij zaten er maar twee
mensen.</span></p>
<p class="western3" xml:lang="nl-NL">Er kwam een
stevige dame van een jaar of vijftig naar hem toe. Helemaal gekleed
in het zwart en met een wit schortje voor dat vanwege haar dikke
buik een beetje naar voren stond. Haar haar was geblondeerd en lag
in stijve krullen op haar hoofd.</p>
<p class="western2" xml:lang="nl-NL">‘<span class="c1">Wat mag het zijn?’ vroeg ze. Het was geen exquis restaurant en
Mark vermoedde dat de serveerster tevens de eigenares
was.</span></p>
<p class="western2" xml:lang="nl-NL">‘<span class="c1">Waar kan ik uit kiezen?’ vroeg Mark terwijl hij op de tafel
naar een menukaart zocht.</span></p>
<p class="western2" xml:lang="nl-NL">‘<span class="c1">Mama’s menu of papa’s menu,’ lachte ze een gaaf gebit
bloot.</span></p>
<p class="western2" xml:lang="nl-NL">‘<span class="c1">Dan heb ik toch meer vertrouwen in mama’s menu,’ zei
Mark.</span></p>
<p class="western2" xml:lang="nl-NL">‘<span class="c1">Als u de keuze te beperkt vindt dan kan ik u de menukaart wel
brengen, hoor.’</span></p>
<p class="western2" xml:lang="nl-NL">‘<span class="c1">Nee, hoeft niet. Ik laat me graag verrassen.’</span></p>
<p class="western3" xml:lang="nl-NL">Ze liep weg,
draaide zich om en vroeg of ze hem iets te drinken kon brengen.</p>
<p class="western2" xml:lang="nl-NL">‘<span class="c1">Cola graag,’ antwoordde Mark.</span></p>
<p class="western3" xml:lang="nl-NL">Zoals overal
werd ook hier het drinken direct voor zijn neus gezet. Toen hij het
glas oppakte zag hij dat zijn handen er niet al te schoon uitzagen.
Hij ging naar het toilet om de moddervegen eraf te spoelen.</p>
<p class="western3" xml:lang="nl-NL">Terwijl hij
genietend aan zijn sigaret trok, wachtte hij op zijn maaltijd.</p>
<p class="western3" xml:lang="nl-NL">Tien minuten
later werd er een kolossaal boerenbord voor hem neergezet. ‘Zo,’
knikte Mark waarderend, ‘dat ziet er goed uit.’</p>
<p class="western3" xml:lang="nl-NL">De dikke vrouw
glunderde.</p>
<p class="western3" xml:lang="nl-NL">Hij kreeg een
schnitzel van het formaat A5, gebakken aardappels, sperziebonen en
er werd een apart kommetje met rauwkost bij geserveerd. Gretig
begon hij aan zijn maaltijd.</p>
<p class="western3" xml:lang="nl-NL">12</p>
<p class="western2" xml:lang="nl-NL"><a id="h12"></a> <span class="c1">Het duurde even tot het tot Mark
doordrong dat hij door de bel was gewekt. Hij keek op zijn
wekkerradio, zag dat het half negen was en vroeg zich af wie op
zondag om zo’n onmogelijke tijd bij hem voor de deur kon staan. Hij
ging naar de kamer en gluurde door de luxaflex naar beneden, op
zoek naar een onbekende auto. Er stond geen onbekende wagen. Hij
drukte zijn gezicht tegen het raam om te zien of er een fiets
stond, maar de hoek was verkeerd. Misschien een of andere buur die
hem ergens dringend voor nodig had. De bel ging weer. Hij ging
terug naar de slaapkamer, griste zijn spijkerbroek van de stoel en
trok die al lopend naar de voordeur aan. Hij deed de deur op een
kiertje open en zei bewust slaperig: ‘Ja?’</span></p>
<p class="western2" xml:lang="nl-NL">‘<span class="c1">Een vreemde man van achter in de dertig met een brede grijns
op zijn gelaat, zei: ‘Goedemorgen, meneer, ik zou graag met u over
God en de toestand in de wereld willen praten.’</span></p>
<p class="western3" xml:lang="nl-NL">Mark knipperde
een paar keer met zijn ogen. ‘Op zondagmorgen om half negen?’ vroeg
hij zowel verbaasd als geïrriteerd.</p>
<p class="western2" xml:lang="nl-NL">‘<span class="c1">Het ideale tijdstip, meneer om met iemand van gedachten te
wisselen. Iedereen is uitgerust en vrolijk.’</span></p>
<p class="western2" xml:lang="nl-NL">‘<span class="c1">Nou, ik niet. Ik ben nog lang niet uitgeslapen en zeker niet
vrolijk, en ik heb beslist geen tijd voor u.’</span></p>
<p class="western2" xml:lang="nl-NL">‘<span class="c1">Voor God moet iedereen tijd vrijmaken, meneer.’</span></p>
<p class="western2" xml:lang="nl-NL">‘<span class="c1">Ach, donder op.’ Mark wilde de deur sluiten maar de bezoeker
hield zijn voet ertussen.</span></p>
<p class="western3" xml:lang="nl-NL">Toen wist Mark
helemaal hoe laat het was. ‘Hebben jullie die brutaliteit nog nooit
afgeleerd? Als u uw voet kwijt wil is het mij om het even, hoor. Ik
doe de deur dicht, met of zonder voet.’</p>
<p class="western3" xml:lang="nl-NL">De man was zo
verstandig om zijn voet van de drempel te halen, en meteen sloeg
Mark de deur voor zijn neus dicht. ‘Klootzak,’ schold hij.</p>
<p class="western3" xml:lang="nl-NL">Hij ging op de
bank zitten en stak een sigaret op. Een vlaag van eenzaamheid
overviel hem.</p>
<p class="western3" xml:lang="nl-NL">Sinds hij in de
flat woonde had niemand hem nog bezocht. Behalve Reeman, maar hij
had hem niet gezien. Die had twee keer een briefje achtergelaten
dat hij hem niet thuis had getroffen en graag een afspraak wilde
maken. Omdat de man zich zo voor hem had uitgesloofd, had hij hem
uit fatsoen opgebeld. Het gesprek had niet lang geduurd. Mark had
hem verteld dat hij zijn leven weer aardig op orde had en een baan
had gevonden die hem goed beviel. Opeens schoot het door hem heen
dat de vent die net aan de deur was geen jehova’s getuige was waar
hij zich duidelijk voor had willen uitgeven. Hij had het
gebruikelijke koffertje niet bij zich gehad en jehova’s getuigen
zetten allang geen voet meer tussen de deur. Ook had hij niet met
de ‘Wachttoren’ in zijn hand gewapperd. Wie was die vent dan in
hemelsnaam? Hij ging naar de keuken om koffie te zetten. Vandaag
moest hij maar van zijn vaste zondagspatroon afwijken en niet de
hele morgen op bed liggen. Zijn gedachten gingen weer naar de man
aan de deur. Als die echt naar hem toe had gewild, dan moest hij
gevolgd zijn. Behalve Reeman, Elja en Jacob, wist niemand waar hij
woonde. Misschien zat degene die hem erin geluisd had er wel
achter.</p>
<p class="western3" xml:lang="nl-NL">Slurpend van
zijn koffie ging hij weer naar de kamer. Toen hij op de bank zat,
vroeg hij zich af wat hij vandaag eens zou doen. Het was nog geen
negen uur en de zon lokte. Ik had beter een fiets kunnen kopen in
plaats van een auto, dacht hij. Het was echt fietsweer. Er hing
opeens iets voor zijn ogen. Met een gerichte handbeweging had hij
een spin gevangen. Hij liep er mee naar zijn balkon en liet hem
vrij. ‘Je bent totaal geschift, Mark,’ zei hij tegen zichzelf. Toen
hij weer zat, keek hij naar het plafond waar de spin vandaan moest
zijn gekomen. Er liep een draad naar de hoek waar het beestje een
waar kunstwerk met geometrische patronen had gecreëerd. Het
schitterde zilverachtig in het zonlicht. Eigenlijk zijn spinnen
maar geniepige beestjes, dacht hij. Ze maken alleen maar een mooi
netwerk om elke vlieg te vangen die komt buurten. Voor vandaag liet
hij het stoffige kunstwerk zitten. Het was zondag en dan werd je
niet geacht te werken. Misschien kon hij wel naar Tom Senders gaan.
Tenslotte was die er ook voor verantwoordelijk dat Ingrid hem links
had laten liggen, tenzij Ingrid Senders niets over hem verteld had.
Dan kon hij hem moeilijk iets verwijten. En toch voelde hij een
onbedwingbaar verlangen om naar hem toe te gaan. Hij moest toch
iets doen om de verveling te verdrijven. Zijn adres had hij in het
telefoonboek gevonden. Er stond maar één T. Senders in. En als hij
het niet was, dan was er nog geen man overboord.</p>
<p class="western3" xml:lang="nl-NL">Hij hoorde Elja
zeggen of ze naast hem stond: ‘Dit is niet de juiste weg om te
bewandelen, Mark.’ Hij kon wel bij haar langsgaan om haar op te
halen. Per slot van rekening had ze zelf voorgesteld om met hem mee
te gaan als hij iemand wilde bezoeken. Hij wist wel dat ze het had
gezegd om eventuele stommiteiten van hem te voorkomen, maar
evenzogoed was het een vriendelijk aanbod en toch ook wel moedig,
vond hij. Hij besloot om een paar uur te gaan joggen om fris in
zijn hoofd te worden. Eerst ging hij naar de badkamer, die maar
amper dit woord verdiende, en poetste zijn tanden. Douchen deed hij
na het joggen wel. Toen hij een blik in de spiegel wierp schrok hij
van zijn slordige uiterlijk. Zijn haar zag er net zo ruig en
verward uit als dat van een zwerver die al een jaar geen douche
meer had gezien. Sinds hij de gevangenis had verlaten was hij nog
niet weer naar de kapper geweest en dat was hoognodig. Meestal ging
hij ’s morgens direct onder de douche en waste zijn haar dan ook.
Door het nat te kammen zat het altijd vrij plat op zijn hoofd. Nu
staken er plukken alle kanten op. Hij maakte zijn haar nat en kamde
het. Dat leek in ieder geval iets beter. Binnenkort zou hij zijn
snor en baard er ook afhalen.</p>
<p class="western3" xml:lang="nl-NL">Aangezien hij
niet al teveel had geslapen door de vroege storing van de jongeman
die met hem van gedachten wilde wisselen over God en de toestand in
de wereld begon hij niet al te fanatiek te rennen. Het was lang
geleden dat hij gejogd had. Eerder deed hij dat wel een paar keer
per week en stelde zich dan altijd voor dat hij op het strand liep
en zich liet meevoeren op het gekrijs en geschreeuw van zeevogels
en de geur van de zee. Af en toe maakte hij zichzelf dan wijs dat
het zeewater tegen zijn benen spetterde. Op die manier was joggen
een soort meditatie voor hem geworden, waardoor hij in staat was
het langer vol te houden.</p>
<p class="western3" xml:lang="nl-NL">Hij probeerde
de herinnering terug te halen en liep weer langs het strand. Toen
hij merkte dat zijn verblijf in het ‘hotel’ zijn conditie
behoorlijk had aangetast en zelfs de zee hem niet meer kon
motiveren, wandelde hij in een rustig tempo terug naar huis.</p>
<p class="western3" xml:lang="nl-NL">Hij stapte uit
zijn spijkerbroek die vochtig van het zweet was geworden en
daardoor maar moeizaam uit ging. De volgende keer maar zo
verstandig zijn om een joggingbroek te dragen, nam hij zich voor.
Een wijde broek liep ook veel prettiger. Samen met de spijkerbroek
gooide hij zijn andere kledingstukken in de wasmachine en nam een
verfrissende douche. Nadat hij schone kleren had aangetrokken, ging
hij naar de keuken om een paar eieren te bakken. Terwijl hij zijn
maaltijd verorberde, las hij de zaterdagkrant. Hij was niet
geabonneerd op een krant maar kocht ’s maandags en zaterdags altijd
een los nummer. De rest van het nieuws hoorde hij wel op de
televisie of helemaal niet. Het werd opeens een stuk donkerder in
de kamer. Hij keek naar buiten en zag dat de lucht betrokken was.
Als je optimistisch van aard was, zou je denken: goh, ik ben net
voor de bui binnen, wat een mazzel dat ik nog zolang van het mooie
weer heb kunnen genieten. Als je pessimistisch was zou je denken:
jakkes, er komt alweer regen. Wat was hij? Hij wist het niet.</p>
<p class="western3" xml:lang="nl-NL">13</p>
<p class="western2" xml:lang="nl-NL"><a id="h13"></a> <span class="c1">Mark reed op een klinkerweggetje dat
een beetje omhoogliep. Hij zag een groot hunebed waar hij omheen
stuurde. Nog nooit had hij een weg gezien die om een hunebed heen
leidde.</span></p>
<p class="western3" xml:lang="nl-NL">Zijn koplampen
belichtten de bomen aan weerskanten van de weg, wat een
spookachtige aanblik gaf. Hij reed langzaam omdat hij wist dat hij
in de buurt moest zijn. Toen hij bij het bos was ging hij een
onverhard pad in en reed door totdat zijn auto aan het zicht
ontrokken was vanaf de weg. Het was aardedonker en doodstil, het
was zelfs een beetje luguber. Ook de dieren lieten zich niet horen.
Geen gekraak, geen geritsel. Het was net of hij in een duister,
geheimzinnig oord terecht was gekomen. Hij snoof de boslucht diep
op, maar rook geen bos. Hij rook niets. De plek had iets
angstaanjagends. Had ik Elja maar meegenomen, dacht hij, maar
waarschijnlijk had die geweigerd om met hem een nachtelijk avontuur
te beleven. De laatste kilometers was hij geen auto of fietser
tegengekomen. Wie wilde nu in zijn eentje in zo’n verlatenheid
wonen? dacht hij. Toen hij bij de weg kwam liep hij een eindje
terug en ging het tweede met kiezels belegde pad op. Omdat de
kiezels nogal wat lawaai onder zijn schoenzolen maakten ging hij in
de zachte grond ernaast lopen. Hij had niet veel ruimte omdat het
pad aan weerskanten omheind werd door dichte struiken. Een paar
keer zakten zijn voeten weg in de zompige bodem. Na een meter of
twintig maakte het pad een bocht naar rechts en zag hij vaag de
contouren van een groot huis. En wat voor een huis, dacht hij, toen
hij er dichtbij was. Het huis kon wel uit de middeleeuwen
weggelopen zijn. Het was het soort huis waar je onderaardse gangen
vermoedde. Misschien was er zelfs wel een martelkamer. Daar moest
hij dan maar eens naar op zoek gaan en Senders een fractie laten
voelen van wat hij anderhalf jaar had gevoeld. Hoewel dat wel
geestelijke pijn was. Toen hij weer besefte dat Senders niets met
die hele gebeurtenis te maken had, maakte hij zichzelf wijs dat hij
alleen maar wilde zien waar hij woonde en waar Ingrid
waarschijnlijk de weekends doorbracht. Hij liep naar een groot raam
en tuurde naar binnen. In het flauwe rode schijnsel van een rood
lampje van een antwoordapparaat of een dvd-speler zag hij een
zithoek en een grote wandkast. Op een tafeltje lag een hoge stapel,
vermoedelijk boeken. Hij sloop om het huis heen en liep langs een
raam naar de achterdeur. Naast de deur waren twee kleine ramen die
van een slaapkamer moesten zijn. Hij haalde zijn zaklantaarn uit
zijn broekzak en onderzocht de deur zorgvuldig. Misschien had
Senders een alarminstallatie. Omdat hij niets van dien aard zag,
trok hij zijn handschoenen aan en probeerde de ronde deurknop. Tot
zijn verrassing draaide die soepel mee. Voorzichtig duwde hij de
deur open. Hij slaakte een kreet toen een zwerm vliegen op hem
afkwam en de kans greep om naar buiten te gaan, naar het licht van
zijn zaklantaarn. Ze vlogen tegen hem op en hij moest ze van zich
afslaan. Toen stapte hij over de drempel, bleef even staan en
luisterde gespannen of er iemand op zijn kreet reageerde. Er
gebeurde niets. Hij had ook niemand thuis verwacht, anders had er
wel ergens licht gebrand. Hij scheen met zijn lamp voor zich de
gang in, zag aan het einde een deur en deed het licht uit. De
bekende geur van frituurvet kwam hem tegemoet. Senders was ook
blijkbaar geen kok, dacht hij. Bij de muur langs schuifelend opende
hij de deur en kwam in een grote kamer terecht. Snel liet hij zijn
lamp door de kamer schijnen om zich te oriënteren en knipte hem
toen weer uit. De toren op de tafel bleek inderdaad een stapel
boeken te zijn. ‘Zo te zien ben je in goeden doen, Senders,’
mompelde hij. De kamer was overduidelijk heel duur ingericht. Het
leek geen weerspiegeling te vormen van de man die hij op het
feestje had gezien. Toen had hij de indruk gehad dat hij nogal ruig
en slordig was. Het schoot hem te binnen dat Linda op het
bedrijfsfeestje had gezegd dat hij bij zijn vader werkte en dat ze
iets in kleding deden en dat Tom daar als econoom zijn brood
verdiende. Gezien de dure inrichting en het grote huis moest het
een lucratieve onderneming zijn. Hij liep naar het raam dat uitkeek
op de voortuin maar hij kon nauwelijks iets ontwaren in de
duisternis. Waarom ben ik hier eigenlijk heengegaan? vroeg hij zich
af. Het was een impuls geweest. Nee, geen impuls, dacht hij toen.
Hij was het al weken van plan en dan kon je moeilijk van een impuls
spreken.</p>
<p class="western3" xml:lang="nl-NL">Zijn instinct
zei hem dat hij beter zo snel mogelijk weg kon gaan. Hij wilde zien
waar Senders woonde. Nou, dat wist hij dan. Wat had hij hier verder
te zoeken? Opeens verstijfde hij. Lichten van koplampen beschenen
de oprit. Gadsamme, hij zat als een rat in de val. Nee, hij kon via
de achterdeur in het donker verdwijnen maar om de een of andere
onverklaarbare reden deed hij dat niet. Onbewogen keek hij toe hoe
Senders zijn auto voor het huis neerzette, zijn lampen uitdeed en
uitstapte. Toen werd hij door de duisternis opgezogen. Even later
floepte het buitenlicht aan en verscheen Senders in de lichtkring.
Mark hoorde een metaalachtig geluid dat wees op het steken van een
sleutel in een slot. Op datzelfde moment voelde hij een woede
opkomen die alle andere emoties vervaagde. Hij liep bij het raam
vandaan, ging naast de deur staan en luisterde naar de geluiden in
de gang die naar hem toekwamen. Mark was licht in het voordeel
omdat zijn ogen intussen aan de duisternis waren gewend. Op het
moment dat de kamerdeur openging, ging de buitenlamp uit, waardoor
er geen licht in de kamer viel. Mark bedacht zich geen moment en
haalde vol met zijn vuist uit. Senders strompelde achteruit maar
viel niet. ‘Godskolere, welke…’ Voordat hij zijn zin af kon maken
gaf Mark hem nog een vuistslag. Nu viel Senders wel. Als een wild
beest stortte Mark zich bovenop hem en begon hem met zijn vuisten
te bewerken. Maar Senders was een sterke vent en wist zich onder
hem uit te worstelen. Terwijl hij zich omdraaide trapte hij
achteruit en trof Mark in zijn kruis. Met een kreet van pijn
wankelde hij achteruit. Senders stormde op hem af en stompte hem
waar hij hem maar raken kon. De pijn verbijtend begon Mark weer te
slaan en te schoppen. De vechtpartij vond in volkomen duisternis
plaats en alleen het geluid van hun zwoegende lichamen was te
horen. Beide kemphanen konden elkaar alleen maar op gevoel raken.
Toen Senders tegen de muur aanvloog en zwaar hijgend bleef liggen,
maakte Mark zich uit de voeten. Hij vloog de deur uit en liep met
knikkende knieën over de oprijlaan. Zijn adem ging stotend. Het
liefst zou hij ter plekke even op de grond gaan liggen om bij te
komen van zijn vermoeide knokpartij, maar daar gunde hij zich geen
tijd voor. De kans was groot dat Tom met een of ander wapen achter
hem aan kwam. Een paar keer struikelde hij onderweg maar hij was
snel weer op de been. Toen hij bij zijn wagen was liet hij zich
zwaar op de motorkap vallen. De koele lucht streek langs zijn
bezwete huid en hij rilde een paar keer. Hij werd misselijk en
proefde bloed op zijn tong. Met een boog spoog hij het uit. Ook al
voelde hij zich nog zo akelig, zijn verstand zei hem dat er geen
tijd was om te herstellen. Hij ontsloot de wagen en ergerde zich
eraan dat hij zo stom was geweest om die bij aankomst niet direct
met de voorkant naar de weg te draaien, waardoor hij nu in het
donker allerlei manoeuvres moest uithalen om hem in het juiste
spoor te krijgen. Zonder zijn lampen aan te doen reed hij langzaam
naar de weg. Na een paar honderd meter durfde hij pas het licht te
ontsteken. Toen zijn ademhaling weer wat rustiger werd voelde hij
zijn lichaam overal pijn doen. Hij was altijd een heel beheerste
politieman geweest die doordacht te werk ging en stond er zelf
versteld van dat hij zich zo had laten gaan.</p>
<p class="western3" xml:lang="nl-NL">En wat heeft
het je opgeleverd, Mark? Voldoening, gaf hij zichzelf antwoord. Het
had hem een heerlijk gevoel gegeven om zijn agressie er lichamelijk
uit te gooien. Hij vond zijn actie gerechtvaardigd omdat hij
zichzelf wijsmaakte dat Senders op de hoogte was van het feit dat
Ingrid het uitgemaakt had met een vriendje omdat die van moord
verdacht werd en hem daarom had laten vallen. Senders had toen zijn
kans schoon gezien om bij Ingrid te scoren zonder verder te vragen
hoe het precies in elkaar zat. Dus had Senders misbruik van de
situatie gemaakt en daarom zijn verdiende loon gekregen.</p>
<p class="western3" xml:lang="nl-NL">14</p>
<p class="western2" xml:lang="nl-NL"><a id="h14"></a> <span class="c1">De nacht was niet zo erg als hij
gevreesd had. In ieder geval had hij geen akelige nachtmerries
gehad. Wel was hij vaak wakker geworden van de pijn en zocht dan
een houding waarin hij zo weinig mogelijk voelde. De vechtpartij
was harder aangekomen dan hij vermoed had. Heel behoedzaam ging hij
rechtop zitten. Hij kreunde zacht. Elke spier scheen een opdonder
gekregen te hebben. Moeizaam schoof hij naar de bedrand, spreidde
zijn armen zover mogelijk en maakte ritmische bewegingen. Zijn hele
lichaam voelde stijf en pijnlijk aan. Voorzichtig ging hij staan.
Dat ging tenminste nog. Ook al had hij het gevoel dat zijn
kuitspieren doormidden waren gesneden. Meer strompelend dan lopend
ging hij naar de badkamer. Even keek hij naar de douchekop maar
besloot toch maar van zijn vaste ritueel af te zien. Om het douchen
een keer over te slaan was ook niet zo’n ramp. Vroeger hadden de
mensen niet eens een douche. Hij draaide de kraan van de wasbak
open, maakte van zijn handen een kommetje en liet het water erin
lopen. Toen pletste hij het in zijn gezicht. Genoeg gewassen.
Daarna poetste hij zijn tanden, waarbij hij zijn arm heel traag
bewoog. Een slow motion poetspartij, grinnikte hij inwendig. Hij
haalde een deodorant onder zijn oksels door en vond dat hij genoeg
toilet had gemaakt. Toen hij in de spiegel keek schrok hij
behoorlijk. Hij zag er niet uit. Zijn ogen waren blauw en gezwollen
en op zijn rechterwang zat een struisvogelei, rood gekleurd. Hij
kleedde zich met de nodige voorzichtigheid aan en vroeg zich af wat
ze op kantoor van zijn gekleurd portret zouden zeggen.</span></p>
<p class="western2" xml:lang="nl-NL">‘<span class="c1">Wat heb jij in godsnaam gedaan waardoor je eruitziet als een
beurs geslagen watermeloen?’ was het eerste wat Jacob zei. Vol
afgrijzen keek hij Mark aan.</span></p>
<p class="western2" xml:lang="nl-NL">‘<span class="c1">Ik ben van de trap gevallen.’</span></p>
<p class="western2" xml:lang="nl-NL">‘<span class="c1">Je liegt.’</span></p>
<p class="western2" xml:lang="nl-NL">‘<span class="c1">Ja.’</span></p>
<p class="western3" xml:lang="nl-NL">Jacob begon te
lachen. ‘Oké, dan vertel je het niet. Elja laat trouwens vragen of
je vanavond bij ons komt eten.’</p>
<p class="western2" xml:lang="nl-NL">‘<span class="c1">Vroeg ze dat voordat je van huis ging of bedenk je dat nu ter
plekke?’ Mark probeerde te lachen wat mislukte door zijn pijnlijke
en stijve wang.</span></p>
<p class="western2" xml:lang="nl-NL">‘<span class="c1">Gisteravond al,’ antwoordde Jacob.</span></p>
<p class="western2" xml:lang="nl-NL">‘<span class="c1">Dan kom ik graag.’ Mark wist dat hij vanavond moest uitleggen
waarom hij er zo verfomfaaid uitzag. Maar als hij het iemand zonder
schaamte kon vertellen, dan was het Elja wel, ook al wist hij dat
ze volkomen afkeurde wat hij had gedaan.</span></p>
<p class="western2" xml:lang="nl-NL">‘<span class="c1">Dat was een voortreffelijke maaltijd, Elja,’ zei Mark toen ze
in de woonkamer zaten.’</span></p>
<p class="western3" xml:lang="nl-NL">Ze keek hem een
beetje meesmuilend aan. ‘Vertel nu maar eens waarom je er zo
ontzettend aantrekkelijk uitziet.’ Ze sloeg haar benen, die in een
lange bruine Chinese rok gehuld waren, over elkaar.</p>
<p class="western2" xml:lang="nl-NL">‘<span class="c1">Ik ben bij Tom Senders op bezoek geweest.’</span></p>
<p class="western3" xml:lang="nl-NL">Er heerste even
een stilte. Zowel Jacob als Elja keek hem ongelovig aan.</p>
<p class="western2" xml:lang="nl-NL">‘<span class="c1">Zo te zien was het een pittig gesprek,’ zei Elja
toen.</span></p>
<p class="western2" xml:lang="nl-NL">‘<span class="c1">Het is niet eens tot een gesprek gekomen. Onze handen spraken
duidelijke taal genoeg.’</span></p>
<p class="western2" xml:lang="nl-NL">‘<span class="c1">Ben jij nu door alle goden verlaten?’ merkte Jacob verwijtend
op. ‘Straks beland je weer achter de tralies.’</span></p>
<p class="western2" xml:lang="nl-NL">‘<span class="c1">Het geweten is een stem, die je zegt wat je niet mag doen,
nadat je het gedaan hebt,’ zei Mark.</span></p>
<p class="western3" xml:lang="nl-NL">Elja keek hem
verbluft aan. ‘Van wie is die uitspraak?’</p>
<p class="western2" xml:lang="nl-NL">‘<span class="c1">Geen idee. Ik heb hem ooit eens ergens gehoord of
gelezen.’</span></p>
<p class="western2" xml:lang="nl-NL">‘<span class="c1">Waar heb je die Senders eigenlijk ontmoet?’ vroeg
Jacob.</span></p>
<p class="western2" xml:lang="nl-NL">‘<span class="c1">In zijn huis.’</span></p>
<p class="western3" xml:lang="nl-NL">Jacob fronste
zijn wenkbrauwen.</p>
<p class="western2" xml:lang="nl-NL">‘<span class="c1">Nou ja,’ zei Mark wat gegeneerd, ‘ik heb hem eigenlijk in zijn
huis opgewacht en toen hij binnenkwam heb ik hem een paar tikjes
verkocht.’</span></p>
<p class="western2" xml:lang="nl-NL">‘<span class="c1">En hij heeft redelijk teruggetikt, zo te zien,’ zei Jacob.
‘Waarom ben je zo stom geweest om daarheen te gaan?’</span></p>
<p class="western2" xml:lang="nl-NL">‘<span class="c1">Ik weet het niet. Het was een innerlijke drang. Maar maak je
geen zorgen over de nor, want ons gevecht vond in volkomen
duisternis plaats. Hij heeft mij dus niet gezien.’</span></p>
<p class="western3" xml:lang="nl-NL">Elja staarde
hem vol afgrijzen aan alsof hij gezegd had dat hij zich bij een
misdaadsyndicaat had aangesloten. ‘En als hij de politie erbij
haalt?’ liet ze zich horen. ‘Ik neem aan dat er overal
vingerafdrukken van je zijn.’</p>
<p class="western2" xml:lang="nl-NL">‘<span class="c1">Mis. Ik droeg handschoenen.’</span></p>
<p class="western2" xml:lang="nl-NL">‘<span class="c1">Kijk eens aan,’ zei Jacob niet geheel zonder spot, ‘meneer is
al een doorgewinterde crimineel.’</span></p>
<p class="western2" xml:lang="nl-NL">‘<span class="c1">Kom je niet met jezelf in conflict door zo opgefokt te
reageren?’ vroeg Elja.</span></p>
<p class="western2" xml:lang="nl-NL">‘<span class="c1">Wat die vechtpartij betreft niet, maar wat iets anders aangaat
wel.’</span></p>
<p class="western2" xml:lang="nl-NL">‘<span class="c1">Wat heb je dan nog meer uitgehaald?’ Elja zei het heel rustig
maar haar ogen keken hem argwanend aan.</span></p>
<p class="western2" xml:lang="nl-NL">‘<span class="c1">Het schiet me ineens te binnen dat ik zondagmorgen voor dag en
dauw bezoek heb gehad van een mij onbekende man die met me over God
en de wereld wilde praten. Hij deed het voorkomen alsof hij een
jehova’s getuige was maar ik weet zeker dat hij dat niet was. Ik
heb de indruk dat hij mij een keer naar huis is gevolgd, al heb ik
geen flauw benul waarom hij dit gedaan zou hebben.’</span></p>
<p class="western2" xml:lang="nl-NL">‘<span class="c1">Dat is inderdaad vreemd,’ zei Elja bedachtzaam. ‘Maar ik vroeg
eigenlijk wat je nog meer hebt uitgehaald.’</span></p>
<p class="western3" xml:lang="nl-NL">Mark klauwde
met zijn vingers in zijn haar, streek toen met een hand over zijn
gekwetste wang, maar stopte abrupt vanwege de pijn die de aanraking
veroorzaakte. ‘Verder heb ik niets uitgehaald. Maar ik heb wel het
adres van een ex-collega gekregen die ongeveer een half jaar na die
schietpartij om onduidelijke redenen overplaatsing naar Amsterdam
heeft aangevraagd, en hem ga ik binnenkort opzoeken. Met een beetje
bangmakerij is hij misschien bereid een tipje van de sluier op te
lichten. In ieder geval neem ik een mes mee om hem duidelijk te
maken dat het mij ernst is.’</p>
<p class="western2" xml:lang="nl-NL">‘<span class="c1">Ben jij nu stapelgek?’ merkte Jacob grimmig op.</span></p>
<p class="western2" xml:lang="nl-NL">‘<span class="c1">Misschien heeft het gevangenisverblijf mijn hersens een beetje
verweekt,’ zei Mark.</span></p>
<p class="western2" xml:lang="nl-NL">‘<span class="c1">Een beetje?’ Jacob keek hem hoofdschuddend aan. ‘Wat bezielt
je om dat te doen en wat bezielde je om die Senders in elkaar te
trimmen?’</span></p>
<p class="western2" xml:lang="nl-NL">‘<span class="c1">Ik vind Senders niet aardig.’</span></p>
<p class="western2" xml:lang="nl-NL">‘<span class="c1">Tjezis,’ zei Jacob terwijl hij zijn armen in een wanhopig
gebaar spreidde, ‘als ik iedereen met een mes moet bewerken die ik
niet zo aardig vind, dan heb ik daar en dagtaak aan. Er zit totaal
geen logica in je gedrag. Eerst bedreig je je advocaat, dan timmer
je een vent in elkaar die nergens iets mee te maken heeft en nu wil
je met een mes op stap om er iemand aan te rijgen. Snap je het zelf
eigenlijk nog wel?’</span></p>
<p class="western3" xml:lang="nl-NL">Mark schoof wat
op de bank heen en weer.</p>
<p class="western3" xml:lang="nl-NL">Elja steunde
haar hoofd op haar gevouwen handen en keek Mark ernstig aan. ‘Denk
je nu echt dat je je door die agressieve houding kunt
rehabiliteren?’</p>
<p class="western3" xml:lang="nl-NL">Mark haalde
zijn schouders op.</p>
<p class="western2" xml:lang="nl-NL">‘<span class="c1">Weet je,’ ging Elja door, ‘dat er moed en kracht voor nodig is
om je te beheersen?’</span></p>
<p class="western2" xml:lang="nl-NL">‘<span class="c1">Best mogelijk. Dan ontbeer ik helaas beide.’</span></p>
<p class="western2" xml:lang="nl-NL">‘<span class="c1">En Elja?’ zei hij even later.</span></p>
<p class="western2" xml:lang="nl-NL">‘<span class="c1">Wat?’</span></p>
<p class="western2" xml:lang="nl-NL">‘<span class="c1">Ik wacht op een citaat van je.’</span></p>
<p class="western2" xml:lang="nl-NL">‘<span class="c1">Ook al citeer ik me wezenloos, dan nog heb ik het gevoel dat
het je totaal niet raakt, anders had je niet van die stomme dingen
gedaan.’</span></p>
<p class="western2" xml:lang="nl-NL">‘<span class="c1">Toch wel. Als ik hier niet een paar keer met jullie had
gesproken, had ik al veel eerder actie ondernomen.’</span></p>
<p class="western2" xml:lang="nl-NL">‘<span class="c1">De gesprekken van ons hebben dus alleen maar voor uitstel
gezorgd,’ merkte Elja wrang op, ‘maar niet voor
inzicht.’</span></p>
<p class="western2" xml:lang="nl-NL">‘<span class="c1">Ook wel, maar ik moest het gewoon doen. Die vent op zijn lazer
geven, bedoel ik.’</span></p>
<p class="western2" xml:lang="nl-NL">‘<span class="c1">Als je je doel verloren hebt, ben je je weg kwijt,’ merkte
Elja zacht op.</span></p>
<p class="western3" xml:lang="nl-NL">Mark trok zijn
wenkbrauwen op.</p>
<p class="western2" xml:lang="nl-NL">‘<span class="c1">Nietzsche.’</span></p>
<p class="western3" xml:lang="nl-NL">Hij knikte en
meende dat ze die uitdrukking al eerder genoemd had. ‘Maar ik heb
mijn doel niet verloren.’</p>
<p class="western2" xml:lang="nl-NL">‘<span class="c1">Nee? Wat is je doel dan?’</span></p>
<p class="western3" xml:lang="nl-NL">Mark zweeg.</p>
<p class="western2" xml:lang="nl-NL">‘<span class="c1">Mensen struikelen niet over bergen, Mark, alleen over
molshopen.’</span></p>
<p class="western3" xml:lang="nl-NL">Hij knikte.
‘Nietzsche?’</p>
<p class="western2" xml:lang="nl-NL">‘<span class="c1">Confucius.’</span></p>
<p class="western2" xml:lang="nl-NL">‘<span class="c1">Genoeg onzin gehoord,’ zei Jacob. Elja keek hem gegriefd aan.
‘Nee, niet van jou, schat, maar van deze onverlaat hier die op een
oerdomme manier bezig is om zijn leven te vergallen.</span></p>
<p class="western3" xml:lang="nl-NL">Ik haal een
pilsje, misschien dat zijn brein daardoor weer helder wordt.’</p>
<p class="western2" xml:lang="nl-NL">‘<span class="c1">O, ik dacht altijd dat je brein daardoor beneveld werd.’ Elja
lachte weer.</span></p>
<p class="western2" xml:lang="nl-NL">‘<span class="c1">Ik had gehoopt dat ik je weer een beetje teruggehaald had op
aarde.’ Het klonk meer of Elja het tegen zichzelf had dan tegen
Mark.</span></p>
<p class="western2" xml:lang="nl-NL">‘<span class="c1">Vat het niet verkeerd op, Elja. Ik heb heel wat aan jouw
wijsheden gehad.’</span></p>
<p class="western2" xml:lang="nl-NL">‘<span class="c1">Leef er dan naar, Mark.’ Ze keek hem met zo’n intense blik aan
dat hij zijn ogen afwendde.</span></p>
<p class="western3" xml:lang="nl-NL">Het leek of de
woorden die ze heel bedeesd had uitgesproken in de stille kamer
bijna tastbaar rondzweefden. Mark was blij dat Jacob de kamer weer
binnenkwam. Hij wist niet goed hoe hij moest reageren.</p>
<p class="western2" xml:lang="nl-NL">‘<span class="c1">Zo jongen, drink dit eerst maar eens op,’ zei Jacob opgewekt
toen hij een glas voor hem neerzette. ‘Het verzacht gegarandeerd je
wonden.’</span></p>
<p class="western2" xml:lang="nl-NL">‘<span class="c1">Heb je nog een dokter naar je gezicht laten kijken?’ vroeg
Elja.</span></p>
<p class="western2" xml:lang="nl-NL">‘<span class="c1">Nee. Dat leek me niet nodig. Het lijkt erger dan het is.’ Hij
hief zijn glas zei ‘proost’ en nam een paar fikse
slokken.</span></p>
<p class="western2" xml:lang="nl-NL">‘<span class="c1">Waar drinken we op, Mark?’</span></p>
<p class="western2" xml:lang="nl-NL">‘<span class="c1">Nog altijd op hetzelfde, Jacob, dat de waarheid aan het licht
komt.’</span></p>
<p class="western2" xml:lang="nl-NL">‘<span class="c1">Waarom heb ik het gevoel dat je ook nog van plan bent je
ex-collega op zijn donder te geven?’</span></p>
<p class="western2" xml:lang="nl-NL">‘<span class="c1">Omdat je mij ondertussen aardig kent en ik gezegd heb dat ik
een mes zou meenemen.’</span></p>
<p class="western2" xml:lang="nl-NL">‘<span class="c1">Ik raad je dringend af om het te doen. Elja en ik hebben een
heel arsenaal tegenwerpingen, en je die ook duidelijk gemaakt. Maar
je schijnt maar niet te willen luisteren.’</span></p>
<p class="western2" xml:lang="nl-NL">‘<span class="c1">O jawel hoor, anders had ik hem allang opgezocht.’</span></p>
<p class="western2" xml:lang="nl-NL">‘<span class="c1">Zoals je ook niet geluisterd hebt toen wij je dringend hebben
geadviseerd om je advocaat niet op te zoeken,’ ging Jacob
onverstoorbaar door. ‘En zoals we je ook afgeraden zouden hebben om
Ingrid en Tom Senders op te zoeken, als we het hadden geweten. Je
hoort ons wel, maar je luistert niet, Mark. Laat het
los.’</span></p>
<p class="western2" xml:lang="nl-NL">‘<span class="c1">Nooit,’ reageerde Mark strijdlustig. ‘Ik kan het pas laten
gaan als iedereen weet dat ik onschuldig ben.’</span></p>
<p class="western2" xml:lang="nl-NL">‘<span class="c1">Wat maakt jou rustig, Mark? ‘vroeg Elja opeens.</span></p>
<p class="western2" xml:lang="nl-NL">‘<span class="c1">Je vindt het misschien belachelijk klinken, maar dat is storm
en regen. Hoe harder het stormt, des te rustiger ik me voel. Het is
dan net of mijn hoofd grote schoonmaak houdt.’</span></p>
<p class="western2" xml:lang="nl-NL">‘<span class="c1">Nog iets anders?’</span></p>
<p class="western2" xml:lang="nl-NL">‘<span class="c1">Ja. Als ik me in het zweet gewerkt heb dan daalt er ook een
grote rust in me neer. Een uitgeput lichaam werkt heilzaam op mijn
psyche.’</span></p>
<p class="western2" xml:lang="nl-NL">‘<span class="c1">Schaf je dan toch maar een fiets aan,’ opperde Jacob, ‘dan
gaan we ons een paar keer per week in het zweet jagen. Momenteel
zit ik per week op drie keer twee uur.’</span></p>
<p class="western2" xml:lang="nl-NL">‘<span class="c1">Jij hebt van nature een berenconditie meegekregen, Jacob, en
ik moet er hard voor trainen voordat ik je een beetje kan
bijhouden.’</span></p>
<p class="western2" xml:lang="nl-NL">‘<span class="c1">Jij bent veel jonger dan ik. Dus staan we quitte.’</span></p>
<p class="western2" xml:lang="nl-NL">‘<span class="c1">Als je nog steeds geen innerlijke rust hebt gevonden,’ zei
Elja, ‘berust dan in ieder geval. Voorlopig althans. Als je op
wraak uit bent zul je uiteindelijk zelf gewroken
worden.’</span></p>
<p class="western2" xml:lang="nl-NL">‘<span class="c1">Ik zal het proberen.’</span></p>
<p class="western2" xml:lang="nl-NL">‘<span class="c1">Probeer in ieder geval je zelfbeheersing terug te krijgen en
daardoor komt je natuurlijke evenwicht ook terug. Momenteel heb je
geen geestelijke balans en die krijg je echt niet terug door mensen
in elkaar te rammen.’</span></p>
<p class="western2" xml:lang="nl-NL">‘<span class="c1">Oké, Mark, dan pakken we het anders aan.’ Jacob boog zich iets
naar hem toe. ‘Laten we de boel even op een rijtje zetten,’ zei hij
zakelijk alsof hij een aankomende ondernemer vertelde wat er
allemaal al gedaan is en wat er nog gedaan moet worden. ‘Je hebt je
ex-vriendin bezocht, haar nieuwe vriend en de advocaat. O, nu
vergeet ik Westers nog. Blijft nog degene over die door jou
verondersteld wordt Boersma te hebben neergeschoten met jouw
dienstwapen. Als je daar nu ook gauw naartoe gaat heb je alles
gehad en kun je je je gewone leven weer oppakken.’</span></p>
<p class="western2" xml:lang="nl-NL">‘<span class="c1">Alsjeblieft, zeg,’ zei Elja verontwaardigd, ‘breng hem niet op
verkeerde gedachten. Straks gelooft hij ook nog wat je zegt. Ik
dacht dat we bezig waren om Mark van verdere stommiteiten te
weerhouden. En mocht hij van plan zijn toch naar die collega in
Amsterdam te gaan, dan ga ik met hem mee.’</span></p>
<p class="western2" xml:lang="nl-NL">‘<span class="c1">Jij?’</span></p>
<p class="western2" xml:lang="nl-NL">‘<span class="c1">Ja, ik.’</span></p>
<p class="western2" xml:lang="nl-NL">‘<span class="c1">Wat wil jij dan doen?’</span></p>
<p class="western2" xml:lang="nl-NL">‘<span class="c1">Mark terzijde staan, en dan bedoel ik letterlijk terzijde
staan zodat hij niet door het lint gaat.’</span></p>
<p class="western2" xml:lang="nl-NL">‘<span class="c1">Jij gaat daar niet heen,’ zei Jacob vastberaden, ‘en Mark ook
niet.’ Hij keek Mark waarschuwend aan.</span></p>
<p class="western3" xml:lang="nl-NL">Elja ging
onverhoeds staan en door haar draaiende beweging veegde haar rok de
asbak van tafel. ‘Zie je Mark, dat ik ook wel eens as op de grond
gooi?’ glimlachte ze. Ze liep naar de schuifdeur die een eindje
openstond, keek over haar schouder naar Mark en zei: ‘Kom
gauw.’</p>
<p class="western3" xml:lang="nl-NL">Binnen een paar
tellen stond hij naast haar. ‘Wat is er voor bijzonders te
zien?’</p>
<p class="western2" xml:lang="nl-NL">‘<span class="c1">Het hoost. Dat moet jou een goed gevoel geven. Geneer je niet
en laat je geest tot rust komen.’</span></p>
<p class="western3" xml:lang="nl-NL">Mark wist dat
ze hem in de maling nam maar wilde zich niet laten kennen. Hij
stapte het terras op, hief zijn gezicht naar de hemel en liep hij
met grote stappen, terwijl hij beurtelings een knie hoog optrok,
door de tuin. Toen hij terugkwam was hij drijfnat. ‘Hè, dat lucht
op,’ loog hij.</p>
<p class="western3" xml:lang="nl-NL">Jacob keek
hoofdschuddend naar een druipende Mark. ‘Veronderstel nu eens dat
de waarheid een vrouw was, wat dan?’ lachte hij. ‘Dat is een citaat
van Nietzsche,’ voegde hij eraan toe.</p>
<p class="western2" xml:lang="nl-NL">‘<span class="c1">Echt?’ Mark keek hem verbaasd aan.</span></p>
<p class="western2" xml:lang="nl-NL">‘<span class="c1">Werkelijk waar.’</span></p>
<p class="western2" xml:lang="nl-NL">‘<span class="c1">Zulke citaten kent hij alleen maar,’ reageerde Elja
verongelijkt.</span></p>
<p class="western2" xml:lang="nl-NL">‘<span class="c1">Maar Nietzsche heeft gelijk,’ zei Mark. ‘Wat dan? In ieder
geval neem ik nu afscheid van jullie en ga gauw naar huis om droge
kleren aan te trekken voordat ik een longontsteking
oploop.’</span></p>
<p class="western3" xml:lang="nl-NL">15</p>
<p class="western2" xml:lang="nl-NL"><a id="h15"></a> <span class="c1">Toen Mark het vleesmes uit het rek
haalde, pakte Ingrid dat gedecideerd van hem af en stak het recht
in het hart van de buurman. Toen trok ze hem er handig weer uit en
draaide zich om naar de man die eerst als twee druppels water op
hem leek maar nu het gezicht van Tom Senders had gekregen. Ze
glimlachte minzaam. Ook Toms hart doorboorde ze met het
vlijmscherpe mes. Daarna draaide ze zich triomfantelijk naar hem
om. Ze gaven elkaar de high five. Mark werd niet zoals anders
badend in het zweet wakker en zijn hart was ook niet op hol
geslagen. Is dit het eerste teken dat ik eindelijk van die
rotdromen afkom? dacht hij hoopvol. Hij stapte uit bed, trok het
gordijn open en keek naar de lucht. Het beloofde een mooie dag te
worden. Maar ja, wat betekent een belofte als het het weer betrof?
Het weer was net zo eigenzinnig als een kat. Hij blies een paar
keer op het raam en schreef met zijn vinger ‘Mark’ in het stukje
wasem. Toen veegde hij het snel met zijn hand weg. Hij opende het
raam en voelde de frisse lucht langs hem stromen. Daarna draaide
hij zich om en ging naar de badkamer. Voor het eerst zong hij luid,
van het ene lied in het andere overgaand. Hij verheugde zich op de
dag die hij bij Elja en Jacob Wolters zou doorbrengen.</span></p>
<p class="western3" xml:lang="nl-NL">Mark draaide de
oprijlaan op en zette zijn wagen stil voor het grote huis.</p>
<p class="western3" xml:lang="nl-NL">Voordat hij op
het bordes stond werd de deur al wijd opengezwaaid door Jacob.
‘Fijn, dat je er bent,’ verwelkomde hij hem.</p>
<p class="western3" xml:lang="nl-NL">Mark stapte de
royale hal in waarvan de vloer belegd was met witte plavuizen en
het plafond werd gestut met zware eiken balken. Jacob liep naar de
brede trap met glimmende houten treden. Onder aan de trap bleef hij
staan, legde zijn hand op een staander van de leuning, waarin een
leeuwenhoofd was uitgesneden, draaide zich om en zei
verontschuldigend: ‘Elja is boven, ik zal haar even halen. Eén
minuutje. Ga maar vast in de kamer zitten.’</p>
<p class="western3" xml:lang="nl-NL">Mark liep naar
de kast waar een foto van hun dochter stond. Met een glimlach om
zijn lippen keek hij naar het mooie meisje.</p>
<p class="western3" xml:lang="nl-NL">Even later kwam
Elja vrolijk binnen. ‘Sorry, dat ik even op me heb laten wachten,
maar ik zat achter de computer en dan vergeet ik alle tijd.
Koffie?’</p>
<p class="western2" xml:lang="nl-NL">‘<span class="c1">Moment,’ zei Mark die nog steeds stond. Hij toverde een
immense bos gemengde bloemen vanachter zijn rug
tevoorschijn.</span></p>
<p class="western2" xml:lang="nl-NL">‘<span class="c1">Lieve hemel, Mark, wat een boeket, zeg. Ik geloof dat ik niet
eens zo’n grote vaas heb.’</span></p>
<p class="western2" xml:lang="nl-NL">‘<span class="c1">Dan verspreid je ze maar over meerdere,’ merkte Jacob nuchter
op.</span></p>
<p class="western2" xml:lang="nl-NL">‘<span class="c1">Hartelijk dank, jongen.’ Ze kuste Mark spontaan op de
wang.</span></p>
<p class="western2" xml:lang="nl-NL">‘<span class="c1">Wat is dat nu, Elja?’ deed Mark quasi-verbaasd. ‘Heb je je
oosterse kleding afgezworen?’</span></p>
<p class="western3" xml:lang="nl-NL">Elja droeg een
blauwe pantalon en een blouse van dunne stof die een paar nuances
lichter was. Het haar droeg ze los.</p>
<p class="western2" xml:lang="nl-NL">‘<span class="c1">Absoluut niet,’ reageerde ze, ‘maar verandering van spijs doet
eten, nietwaar?’</span></p>
<p class="western2" xml:lang="nl-NL">‘<span class="c1">O, het is dus de bedoeling dat ik aan je begin te knabbelen,’
grapte Jacob.</span></p>
<p class="western2" xml:lang="nl-NL">‘<span class="c1">Zet jij de kopjes nu maar klaar,’ antwoordde ze
kort.</span></p>
<p class="western3" xml:lang="nl-NL">Toen ze van
koffie waren voorzien, die vergezeld werd door een enorme
appelpunt, zei Elja: ‘En Mark, nog domme dingen gedaan?’</p>
<p class="western2" xml:lang="nl-NL">‘<span class="c1">Foei, Elja. Je doet net alsof ik niets anders doe.’</span></p>
<p class="western2" xml:lang="nl-NL">‘<span class="c1">Ik bedoel dus of je je plan ook hebt uitgevoerd.’</span></p>
<p class="western2" xml:lang="nl-NL">‘<span class="c1">Ja en nee. Dat wil zeggen dat ik er nog een keer heen
moet.’</span></p>
<p class="western3" xml:lang="nl-NL">Toen Elja en
Jacob hem vragend aankeken, legde hij uit: ‘Het echtpaar Grenen
woont niet meer op het opgegeven adres en de nieuwe bewoners wisten
niet waar ze heen zijn gegaan.</p>
<p class="western2" xml:lang="nl-NL">‘<span class="c1">Hebben ze ook geen contact met hen gehad? Ik bedoel dat bij
een verhuizing vaak spullen worden overgenomen.’</span></p>
<p class="western2" xml:lang="nl-NL">‘<span class="c1">Ja, dat is bij hen ook gebeurd. De bewoners zeiden dat ze voor
een prikje alles over konden nemen. Omdat ze er nog maar een jaar
gewoond hadden was alles nog als nieuw. Die keren dat ze er zijn
geweest was Wim Grenen niet thuis. Maar het was wel een klotendag.
Ik heb langer in de file gestaan dan de reis duurde. En toen ik er
was kon ik onverrichter zake weer huiswaarts keren en weer uren in
de file staan. Na Zwolle werd het pas rustiger op de weg. Ik ben er
met een kop vol opgekropte woede heengegaan, maar door het lange
wachten merkte ik dat er een verschuiving van mijn emoties kwam
waardoor ik er afstandelijker naar kon kijken.’</span></p>
<p class="western3" xml:lang="nl-NL">Elja keek hem
met een opgetrokken wenkbrauw aan. Toen besefte hij dat het exact
dezelfde woorden waren die ze een tijdje geleden tegen hem had
gezegd. Hij grijnsde een beetje oenig naar haar.</p>
<p class="western2" xml:lang="nl-NL">‘<span class="c1">Wanneer is die Grenen verhuisd?’ vroeg Jacob.</span></p>
<p class="western2" xml:lang="nl-NL">‘<span class="c1">Twee maanden geleden.’</span></p>
<p class="western2" xml:lang="nl-NL">‘<span class="c1">De politie in Amsterdam moet toch weten waar hij nu
woont.’</span></p>
<p class="western2" xml:lang="nl-NL">‘<span class="c1">Ongetwijfeld. Maar ze geven burgers niet zomaar het adres van
een politieman.’</span></p>
<p class="western2" xml:lang="nl-NL">‘<span class="c1">Je weet trouwens niet eens zeker of Grenen er wel iets mee te
maken heeft,’ zei Elja.</span></p>
<p class="western2" xml:lang="nl-NL">‘<span class="c1">Hij stond het dichtst bij mij,’ zei Mark mokkend alsof hij
zich tegenover een lerares moest verdedigen.</span></p>
<p class="western3" xml:lang="nl-NL">Elja zette haar
koffie op de tafel en keek Mark recht en doordringend aan. Als Elja
zo keek had hij het eigenaardige gevoel dat ze dwars door hem
heenkeek.</p>
<p class="western3" xml:lang="nl-NL">Ineens ging
Jacob staan en maakte duidelijk dat hij naast Mark op de bank wou
zitten. Mark schoof een eindje op en Jacob liet zich zwaar vallen.
Hij greep Mark bij zijn bovenarm en zijn stem verhardde toen hij
zei: ‘Nu moet je even heel goed naar mij luisteren.’ Mark maakte
met zijn vrije hand zijn arm los want Jacob kneep wel heel hard.’
Jij gaat niet als de sodemieter achter die vent aan om voor eigen
rechter te spelen. Begrepen?’</p>
<p class="western2" xml:lang="nl-NL">‘<span class="c1">Ja, ja, je hoeft niet zo hard te praten, ik hoor je wel,
Jacob.’</span></p>
<p class="western2" xml:lang="nl-NL">‘<span class="c1">Ik weet dat je me hoort, maar luister je dan ook?’</span></p>
<p class="western3" xml:lang="nl-NL">Mark
zuchtte.</p>
<p class="western2" xml:lang="nl-NL">‘<span class="c1">Dat is geen antwoord, Mark. Je doet wat ik zeg, anders word je
ontslagen.’</span></p>
<p class="western2" xml:lang="nl-NL">‘<span class="c1">Ach, lieve hemel,’ liet Elja zich horen. ‘Dat gaat toch echt
veel te ver, Jacob.’</span></p>
<p class="western2" xml:lang="nl-NL">‘<span class="c1">Dat weet ik wel, lieverd, ik zeg het ook alleen maar om hem
van het belang te overtuigen.’</span></p>
<p class="western2" xml:lang="nl-NL">‘<span class="c1">Wijsheid is nooit haastig, Mark, en haast is zelden wijs,’ zei
Elja.</span></p>
<p class="western3" xml:lang="nl-NL">Mark
knikte.</p>
<p class="western2" xml:lang="nl-NL">‘<span class="c1">En hoe meer aandacht je aan je vijand schenkt, hoe sterker je
hem maakt.’</span></p>
<p class="western2" xml:lang="nl-NL">‘<span class="c1">Laat me raden,’ lachte Mark. ‘Nietzsche?’</span></p>
<p class="western3" xml:lang="nl-NL">Elja schudde
haar hoofd.</p>
<p class="western2" xml:lang="nl-NL">‘<span class="c1">Oké, dan hou ik het op Confucius.’</span></p>
<p class="western2" xml:lang="nl-NL">‘<span class="c1">Ook niet. Graham Greene.’</span></p>
<p class="western2" xml:lang="nl-NL">‘<span class="c1">Hè? Mag hij ook met jouw wijsheden meedoen?’</span></p>
<p class="western2" xml:lang="nl-NL">‘<span class="c1">Iedereen mag mee doen als het maar zinnig is. En nu stel ik
voor om aan tafel te gaan.</span></p>
<p class="western3" xml:lang="nl-NL">Hou je van
wild, Mark?’</p>
<p class="western3" xml:lang="nl-NL">Hij trok een
vies gezicht. ‘Eerlijk gezegd niet zo, maar ik neem aan dat jij het
zo lekker kunt bereiden dat ik mijn vingers erbij aflik.’</p>
<p class="western2" xml:lang="nl-NL">’<span class="c1">Slijmbal,’ lachte ze.</span></p>
<p class="western2" xml:lang="nl-NL">‘<span class="c1">Gelukkig maar dat je er niet van houdt,’ lachte Elja. ‘Want ik
heb een hotchpotchschotel gemaakt.’</span></p>
<p class="western2" xml:lang="nl-NL">‘<span class="c1">Zit je ons een beetje voor de gek te houden?’ zei
Jacob.</span></p>
<p class="western2" xml:lang="nl-NL">‘<span class="c1">Ja.’</span></p>
<p class="western2" xml:lang="nl-NL">‘<span class="c1">En wat is in vredesnaam een hotchpotchschotel? Ik vrees het
ergste.’</span></p>
<p class="western2" xml:lang="nl-NL">‘<span class="c1">Hotchpotch is de Engelse vertaling van allegaartje en ik vond
het wel leuk klinken. Het lijkt wel een beetje op hutspot, hè? Maar
het is geheel iets anders. Ik heb alle restjes van de week bewaard
en door elkaar heen gehusseld.’</span></p>
<p class="western2" xml:lang="nl-NL">‘<span class="c1">Nou, dat wordt dus de maaltijd van het jaar,’ zei Jacob met
een ironische blik.</span></p>
<p class="western3" xml:lang="nl-NL">Ze gingen een
grote, rechthoekige kamer binnen die Mark nog niet eerder had
gezien. Er waren antieke lantaarns aan de wanden bevestigd die
ongetwijfeld een warme gloed zouden verspreiden als het donker was.
De muren waren van een houten lambrisering voorzien. Ze gingen
zitten aan een grote tafel die plaats bood aan acht personen.’We
krijgen eerst kippensoep,’ kondigde Elja aan. In de keuken had ze
de borden vol geschept en kwam ze een voor een binnenbrengen. ‘Ik
vind het een ellende om met zo’n zware pan te sjouwen, daarom schep
ik de soep in de keuken altijd op, verklaarde ze.’ Bij de soep
serveerde ze een mandje met stokbrood en kruidenboter. Toen ze zat,
zei ze: ‘Als je niet van kippensoep houdt, laat je het maar staan
en wacht je op de tweede gang. We dringen mensen nooit iets op wat
ze niet lusten.’</p>
<p class="western3" xml:lang="nl-NL">Mark keek naar
zijn bord en begon smakelijk te lachen. ‘Dit is nog eens
kippensoep. Ik heb nog nooit eerder kippensoep gegeten waarin een
grote kippenpoot de hoofdmoot is.’</p>
<p class="western2" xml:lang="nl-NL">‘<span class="c1">Je kunt hem gewoon onbeschaamd afkluiven, hoor,’ zei Elja. ‘Op
het kleine bordje kun je de botten leggen.’</span></p>
<p class="western3" xml:lang="nl-NL">Toen ze de
maaltijd hadden beëindigd wreef Mark voldaan over zijn maag. ‘Ik
heb heerlijk getafeld, Elja. Wat het was is me een raadsel, maar
het smaakte voortreffelijk. Mijn complimenten.’</p>
<p class="western2" xml:lang="nl-NL">‘<span class="c1">Leg je nog uit wat we allemaal gehad hebben?’ vroeg
Jacob.</span></p>
<p class="western2" xml:lang="nl-NL">‘<span class="c1">Ik zou wel willen maar ik heb zelf geen idee.’ Ze schaterde
het uit. Ze begon de borden op te stapelen, deed ze op het dienblad
en duwde met haar schouder de keukendeur verder open. Ze zette het
blad op het aanrecht en draaide zich om naar Mark die haar achterna
was gelopen. ‘Ik help je met de afwas,’ zei hij.</span></p>
<p class="western3" xml:lang="nl-NL">Elja begon te
lachen. ‘Dat is het voordeel van een afwasmachine. Afwassen is
verleden tijd. Je mag het er wel alvast in zetten.’</p>
<p class="western2" xml:lang="nl-NL">‘<span class="c1">Wat een heerlijk huis hebben jullie toch,’ zei Mark
welgemeend. ‘Van zo’n huis droomt iedereen.’</span></p>
<p class="western2" xml:lang="nl-NL">‘<span class="c1">Ach, soms moet je gewoon een beetje mazzel in het leven
hebben,’ deed Elja achteloos.</span></p>
<p class="western3" xml:lang="nl-NL">Na het eten
hadden ze een fikse wandeling gemaakt. Het grootste gedeelte van
hun wandeling had door het bos geleid en verder langs omgeploegde
velden. Toen de lucht betrok, stelde Elja voor om terug te gaan. De
grijze wolkenlucht boven hen werd zo donker en dicht dat het leek
of die hier en daar bijna de aarde raakte. Mark verbeeldde zich dat
als hij op zijn tenen ging staan en zijn handen omhoogstak, hij de
wolken kon aanraken.</p>
<p class="western3" xml:lang="nl-NL">Even later
zagen ze een felle zigzag in de lucht, gevolgd door een geweldige
donder. Grote regendruppels vielen op hen neer. ‘O jee,’ zei Elja,
‘ik vrees dat we kletsnat thuiskomen.’ Maar dat viel gelukkig mee.
Op het bordes schudde Elja haar hoofd als een hond en de druppels
vlogen in het rond. De bui barstte in volle hevigheid los toen ze
net de deur achter zich sloten. ‘Dat was een perfecte timing van
ons,’ lachte Jacob. ‘Nu is het tijd voor een drankje.’</p>
<p class="western3" xml:lang="nl-NL">Nadat ze een
poosje over het weer en de dingen van alle dag gekeuveld hadden,
zei Elja:</p>
<p class="western2" xml:lang="nl-NL">‘<span class="c1">Ook al ben je van mening dat jou onherstelbare schade is
berokkend, Mark, toch is de enige reële weg die van
aanvaarding.’</span></p>
<p class="western2" xml:lang="nl-NL">‘<span class="c1">Nooit,’ zei Mark fel. Hij spande zijn kaakspieren en keek Elja
opstandig aan.</span></p>
<p class="western3" xml:lang="nl-NL">Elja ging
onverstoorbaar verder. ‘Door wraak krijg je datgene wat je verloren
hebt niet terug. Daarom lost wraak niets op en levert alleen maar
een suggestieve schijngenoegdoening op.’</p>
<p class="western2" xml:lang="nl-NL">‘<span class="c1">Mooi gesproken, Elja, maar daardoor verdwijnt het onrecht niet
en met onrecht kan ik niet leven, en ik wil dat alles rechtgezet
wordt en met grote letters in de krant komt te staan.’</span></p>
<p class="western2" xml:lang="nl-NL">‘<span class="c1">Door het niet willen of kunnen verwerken van dat onrecht word
je haatdragend jegens de dader en die blijft je demoniseren. Daarom
blijf jij voortleven in zelfbeklag, negativisme en
ellende.’</span></p>
<p class="western2" xml:lang="nl-NL">‘<span class="c1">Helemaal niet,’ protesteerde Mark. ‘Ik beklaag me
niet…’</span></p>
<p class="western2" xml:lang="nl-NL">‘<span class="c1">Mark, je doet niet anders,’ zei Elja. ‘Duisternis kan geen
duisternis verdrijven; enkel licht is daartoe in staat. Haat kan
geen haat verdrijven; enkel liefde is daartoe in staat.’</span></p>
<p class="western3" xml:lang="nl-NL">Mark zei
smalend: ‘Je wilt me toch niet vertellen dat ik de dader ook nog
moet omhelzen, hè?’</p>
<p class="western3" xml:lang="nl-NL">Elja was niet
beledigd door de cynische toon van Mark. ‘Je bent verbitterd, Mark,
en daar heb je alleen zelf maar last van.’</p>
<p class="western2" xml:lang="nl-NL">‘<span class="c1">Inderdaad ben ik verbitterd en die verbittering gaat niet over
voordat de juiste persoon zijn terechte straf krijgt. Dan pas zal
ik rust in mijn hoofd vinden.’</span></p>
<p class="western2" xml:lang="nl-NL">‘<span class="c1">Jongen, werp alle bindingen van je af, breng de tienduizend
dingen die door je hoofd malen tot rust, denk niet aan gevoel en
kwaad, oordeel niet over juist en verkeerd, breng de stroom van het
bewustzijn tot stilstand, laat de activiteit van het wensen beelden
maken en ophouden.’</span></p>
<p class="western2" xml:lang="nl-NL">‘<span class="c1">Je had filosoof moeten worden in plaats van yogalerares,’
merkte Mark stuurs op.</span></p>
<p class="western2" xml:lang="nl-NL">‘<span class="c1">Je moet je irritatie en frustratie niet op Elja afreageren,’
nam Jacob het voor zijn vrouw op. ‘Ze bedoelt het goed.’</span></p>
<p class="western2" xml:lang="nl-NL">‘<span class="c1">Ja, je hebt gelijk. Sorry Elja. Ik bedoel het ook niet
persoonlijk maar hoeveel tips en wijsheden je ook vertelt, het
blijft maar in mijn hoofd spoken.’</span></p>
<p class="western2" xml:lang="nl-NL">‘<span class="c1">Denk niet dat ik niet begrijp wat er in je geest omgaat,’ zei
ze. ‘Het is niet meer dan natuurlijk dat je woest bent om die
onrechtvaardigheid. Maar je schiet niets op met die gevoelens, want
diegene die zich laat gaan in gewelddadige gebaren zal enkel zijn
razernij doen toenemen. Blijf niet hangen in het verleden, maar
concentreer je geest op het huidige moment.’</span></p>
<p class="western2" xml:lang="nl-NL">‘<span class="c1">En het huidige moment houdt in dat ik de glazen nog eens vol
schenk,’ lachte Jacob.</span></p>
<p class="western3" xml:lang="nl-NL">Mark staarde
somber voor zich uit. ‘Hoe zit het met jouw verwerking, Jacob?’
vroeg hij even later.</p>
<p class="western3" xml:lang="nl-NL">Elja heeft
gelijk met haar bewering dat als je de situatie aanvaardt, je het
sneller kunt verwerken.’</p>
<p class="western2" xml:lang="nl-NL">‘<span class="c1">Maar bij mij ligt het anders,’ zei Mark. ‘Jij hebt echt wat
gedaan en ik niet.’</span></p>
<p class="western2" xml:lang="nl-NL">‘<span class="c1">Weet je wat je het beste…’</span></p>
<p class="western2" xml:lang="nl-NL">‘<span class="c1">Elja-aa.’ zei Jacob waarschuwend. ‘Genoeg is
genoeg.’</span></p>
<p class="western2" xml:lang="nl-NL">‘<span class="c1">Gaan jullie dan de tuin maar even in,’ stelde Elja
voor.</span></p>
<p class="western2" xml:lang="nl-NL">‘<span class="c1">Welja, nu wordt ie nog mooier, worden we nota bene weggestuurd
omdat ze zich gekwetst voelt,’ zei Jacob verontwaardigd. Mark stond
al en liep naar de tuin. ‘O, Mark is het ermee eens, zie ik,’
grijnsde Jacob.</span></p>
<p class="western3" xml:lang="nl-NL">Elja ging naar
de keuken om de glazen af te wassen die ze de afwasmachine niet
toevertrouwde. Toen ze net weer in de kamer was, stak Jacob zijn
hoofd om de hoek van de deur en zei bewust onderdanig: ‘Mogen we
alsjeblieft binnenkomen, Elja? Het begint weer te regenen.’</p>
<p class="western2" xml:lang="nl-NL">‘<span class="c1">Nou, vooruit dan maar.’</span></p>
<p class="western2" xml:lang="nl-NL">‘<span class="c1">Ik schenk even iets in waar Mark en ik warm van worden. We
zijn verkleumd van onze gedwongen tuinbezichtiging.’</span></p>
<p class="western3" xml:lang="nl-NL">Elja was in
gedachten verzonken maar schrok daaruit op toen ze Mark op een
verbeten toon hoorde zeggen: ‘Ik weet zeker dat ik achter zijn
nieuwe adres kom en dan zoek ik hem weer op.’</p>
<p class="western2" xml:lang="nl-NL">‘<span class="c1">Mark, Mark,’ zei Elja sussend, ‘je denkt aan niets ander dan
aan die gebeurtenis. Je komt nauwelijks toe aan andere gedachten en
gevoelens. Je hebt jezelf als het ware vastgeketend aan die
man.’</span></p>
<p class="western2" xml:lang="nl-NL">‘<span class="c1">Daarom wil ik ook naar hem toe, om de ketens los te
maken.’</span></p>
<p class="western2" xml:lang="nl-NL">‘<span class="c1">Nee, daarvoor wil je niet naar hem toe. Je wilt hem met je
handen bewerken, terwijl je niet eens weet of hij de schuldige is.
Je behoefte aan erkenning is zo groot dat het bijna verslavend is.
Ratio en logica zijn in geen velden of wegen te
bespeuren.’</span></p>
<p class="western2" xml:lang="nl-NL">‘<span class="c1">Ik kan er niets aan doen. Ik ben wie ik ben en wil me
wreken.’</span></p>
<p class="western2" xml:lang="nl-NL">‘<span class="c1">Niet doen, Mark,’ zei Elja. ‘Daardoor maak je het alleen maar
erger voor jezelf. Je zorgt ervoor dat je constant onder druk
staat. Je dromen zijn toch ook veranderd? Wellicht is dat een
aanwijzing dat je op weg bent om dingen los te laten.’</span></p>
<p class="western2" xml:lang="nl-NL">‘<span class="c1">Ik wil niet loslaten,’ reageerde hij nors. Hij trok aan zijn
stropdas alsof het woord loslaten hem benauwde.</span></p>
<p class="western2" xml:lang="nl-NL">‘<span class="c1">Je bent misschien van mening dat je in een positie verkeert
dat alles gerechtvaardigd is wat je doet of van plan bent, maar heb
je ook één moment aan de consequenties gedacht?’</span></p>
<p class="western2" xml:lang="nl-NL">‘<span class="c1">Nee. Die interesseren me op het moment niet.’</span></p>
<p class="western2" xml:lang="nl-NL">‘<span class="c1">Heel onverstandig, Mark. Als die je niet interesseren, dan
begrijp ik niet dat je die Grenen zonodig wilt
bezoeken.’</span></p>
<p class="western2" xml:lang="nl-NL">‘<span class="c1">Een praatje kan geen kwaad,’ zei Mark.</span></p>
<p class="western2" xml:lang="nl-NL">‘<span class="c1">Een praatje? Als je het alleen bij een praatje houdt, kan er
inderdaad niets gebeuren. Maar ik heb het angstige vermoeden dat je
verder gaat.’</span></p>
<p class="western2" xml:lang="nl-NL">‘<span class="c1">Ik pak het discreet aan.’</span></p>
<p class="western3" xml:lang="nl-NL">Elja trok een
wenkbrauw op. ‘Van discretie of subtiliteit heb ik bij jou tot nog
toe niet veel vernomen. Jouw manier van handelen en eigen
initiatieven ontplooien staat mij niet echt aan.’</p>
<p class="western3" xml:lang="nl-NL">Mark vouwde
zijn handen, boog zijn hoofd en zei niets meer.</p>
<p class="western3" xml:lang="nl-NL">Het was half
tien toen hij bij de familie Wolters vertrok. Elja en Jacob
zwaaiden hem vanaf het bordes na. Toen hij naar zijn auto liep
dacht hij goelijk aan Elja die hem weer onder spreuken en
diepzinnige opmerkingen bedolven had.</p>
<p class="western3" xml:lang="nl-NL">16</p>
<p class="western2" xml:lang="nl-NL"><a id="h16"></a> <span class="c1">Mark lag in bed naar het plafond te
staren. Een schemerlampje maakte een stervormig patroon op het
plafond. Terwijl hij nergens aan wilde denken probeerde hij
tegelijkertijd koortsachtig na te denken. Toen hij wegdommelde gaf
hij zichzelf een harde klap in het gezicht om wakker te blijven.
Als hij in slaap zou vallen, zou er onherroepelijk weer een nare
droom komen. De werkelijkheid was al akelig genoeg, daar hoefde een
droom geen schepje bovenop te doen. Hij had angst voor die
loerende, grijpende, nachtelijke fantasieën waar je geen vat op had
en die je mee konden slepen naar de meest afschuwelijke dingen,
zodat je de volgende dag uren nodig had om er weer van bij te
komen. Vogels vlogen voor zijn slaapkamerraam langs en tsjilpten
hard, op zoek naar een late slaapplaats.</span></p>
<p class="western3" xml:lang="nl-NL">Het afscheid
met Elja en Jacob was kort geweest. Elja was bang dat hij Wim
Grenen in elkaar zou slaan. Dat was natuurlijk niet zo verkeerd van
haar gedacht. Als hij er inderdaad van overtuigd was dat Grenen
verantwoordelijk was voor de moord en hem de schuld in de schoenen
had willen schuiven, zou hij niet voor zichzelf instaan. Hij zat
liever in de bak voor iets dat hij gedaan had dan voor niets. Kon
hij alles maar loslaten, zoals Elja zei. Ze herhaalde het
uitentreuren.</p>
<p class="western3" xml:lang="nl-NL">Maar zover was
hij nog lang niet. Als hij al ooit zover kwam. Hij was nooit
rancuneus geweest, maar er was dan ook geen mens geweest die hem op
zo’n smerige manier te pakken had genomen. Gedachten dwarrelden
door zijn hoofd en probeerden zich te vestigen. De gedachte aan
Harry Zaanstra drong zich aan hem op. Harry was zijn collega en
vriend geweest. Als hij iemand op bezoek in de gevangenis had
verwacht, was het Harry wel. Ook al hij er dan wel enig begrip voor
omdat Westers het verboden had, toch was hij van mening dat Harry
zich daar niets van aan had moeten trekken en gewoon had moeten
komen. Niemand had het hoeven te weten. Nu had hij het gevoel dat
Harry hem ook had laten vallen. Vrienden deed je blijkbaar alleen
in de gevangenis op, dacht hij cynisch. Toen waren zijn ouders aan
de beurt. Hij had fijne ouders en een gelukkige jeugd gehad. Hij
had altijd iedereen mee naar huis mogen nemen. Toen hij nog
voetbalde hadden ze geen wedstrijd overgeslagen. Als linksbuiten
had hij voor heel wat beslissende passes gezorgd en ook regelmatig
zelf een goaltje meegepikt. Ook al speelde hij dan maar in de derde
klasse, zijn ouders waren altijd zo opgetogen alsof hij in de
eredivisie speelde. Hij had het voetballen vaarwel gezegd toen hij
bij de politie onregelmatige diensten moest draaien. Op de dag dat
hij tegen zijn ouders zei dat hij bij de politie was aangenomen,
waren ze tot zijn verbazing laaiend enthousiast geweest. Het leek
wel of ze dachten dat hij in zijn eentje de criminaliteit uit kon
roeien. Ja, ja. Zelfs het landelijke politiekorps was daartoe niet
in staat. Hoe geweldig ze hem ook vonden, op het moment dat hij ze
dringend nodig had, hadden ze het af laten weten. Nu begreep hij
dat ze alleen maar trots op hem hadden willen zijn. Aan begrip en
vertrouwen had hij meer gehad, Ouderliefde, dacht hij verachtelijk.
Het was alleen maar egoïsme geweest.</p>
<p class="western3" xml:lang="nl-NL">Elja vond dat
hij zijn ouders moest vergeven omdat ze het fabeltje hadden
geloofd. Maar hij kon niet zo gauw mensen vergeven die hem zwaar
teleurgesteld hadden. Hij zette de gedachte aan hen opzij en Ingrid
kwam boven drijven. Hij dacht aan haar goddelijke lichaam en hoe ze
de liefde hadden bedreven. Tegen zijn wil in voelde hij een erectie
opkomen. Hij begon inwendig op Ingrid te schelden en de erectie
verdween. Ook zij had hem belazerd. Was hij zo’n gemakkelijk
slachtoffer? ‘Heb je enig idee wat voor invloed zoiets op je leven
heeft?’ had hij tegen Elja gezegd.</p>
<p class="western2" xml:lang="nl-NL">‘<span class="c1">Ik kan me er wel een voorstelling van maken, maar helaas kun
je het verleden niet veranderen, hoe je ermee omgaat echter wel,’
had ze op haar bedaarde manier gereageerd. Daarbij had ze hem heel
intens aangekeken. Soms had hij het gevoel dat hij een beest was
dat ontleed werd en door Elja onderzocht moest worden. Hij had geen
antwoord geweten en om zich een houding te geven had hij een
sigaret opgestoken. Opeens trok Mekers aan zijn geestesoog voorbij.
Zou die hem nog aanklagen wegens bedreiging of intimidatie? Nee,
waarschijnlijk niet, anders had hij dat allang gedaan. Toch knap
van hem dat hij hem niet aangevlogen was. Dat kon hij niet zeggen
van zijn aanvaring met Tom Senders. Hij grinnikte even. Goh, wat
had het hem goedgedaan om die klootzak in de gang te horen
kreunen.</span></p>
<p class="western3" xml:lang="nl-NL">Zijn hart
bonsde van het denken en zijn ogen brandden. Ik moet iets doen,
dacht hij. Dit gepieker kan niet eeuwig zo door blijven gaan, want
dan maak ik mezelf nog gek. ‘Vergeet het verleden, en leef
eindelijk je eigen leven,’ had Elja gezegd. Maar alles in hem
verzette zich daartegen. In feite zette zijn hele wezen zich schrap
tegen het loslaten en accepteren. Hij zou het nooit accepteren.
‘Als je geest onrustig is moet je mediteren,’ had Elja gezegd.
Waarom niet? dacht hij toen. Zo opgefokt als hij zich nu voelde zou
hij toch niet in slaap vallen. Hij gooide het dekbed van zich af en
nam de kleermakershouding aan. Elja had zoveel over mantra’s
verteld dat hij al snel het spoor bijster was geweest. Als hij het
zich goed herinnerde had ze het over een saguna mantra gehad die
door mensen die in moeilijkheden zitten werd gebruikt; om ze de
kracht te geven weer harmonie in hun leven te brengen. Ze had het
hem net zolang laten herhalen tot hij haar feilloos kon nadoen. Je
kon het hardop zeggen of fluisteren of in gedachten herhalen of
zingen. Maar hij wist niet of dat ook voor deze mantra gold. Elja
had het hardop gezegd. Hij koos voor zacht brommerig zingen. De
vibratie van zijn stem zou dan voor harmonie in zijn lichaam
zorgen. Eerst moest hij nog even in gedachten herhalen hoe de
uitspraak nog maar was en toen bromde hij: ‘ohm nuh-mo
nah-rai-uh-nai-uh.’</p>
<p class="western3" xml:lang="nl-NL">Na een half uur
viel hij in slaap.</p>
<p class="western3" xml:lang="nl-NL">Toen hij wakker
werd had hij het gevoel dat hij de hele wereld aankon. ‘Die
dekselse Elja,’ zei hij zacht voor zich heen. Zou het mediteren
echt geholpen hebben? Ach welnee, dacht hij toen. Ik heb toevallig
een keer lekker geslapen. Hij stond op, schoof de gordijnen opzij
en zag een stralend blauwe hemel. Ik zeg niet weer dat het een
goede dag belooft, dacht hij, want dan regent het over een uur.</p>
<p class="western3" xml:lang="nl-NL">Hij nam alle
tijd om brood te roosteren. Normaal werkte hij snel een paar
broodjes naar binnen maar vandaag wilde hij eens uitgebreid
ontbijten. Met zijn bord vol en een mok koffie in de hand ging hij
op de bank bij het kamerraam zitten. Opeens vloog hij overeind en
ging voor het raam staan en tuurde naar beneden of daar niet een of
ander duister figuur stond die naar boven loerde. Behalve een ouder
echtpaar dat de hond uitliet zag hij niets verontrustends. Niet
paranoïde worden, Mark, zei hij bij zichzelf. Eet nu maar rustig je
ontbijtje en maak je niet overal zorgen om. Hij bladerde door de
krant maar kon zich op geen enkel artikel concentreren. De woede
over de onrechtvaardigheid stak de kop weer op. Zijn gevangenschap
zou altijd als een schaduw boven hem blijven hangen. De haat tegen
de werkelijke schuldige nam weer bezit van hem. Hou op met die
zwartgallige gedachtespinsels, zei hij tegen zichzelf. Het is een
schitterende dag en ga iets leuks doen. Maar wat moest hij doen?
Joggen? Eén van zijn collega’s bezoeken? ‘Ex-collega’s, Mark,’
corrigeerde hij zichzelf. Toen hij dat woord uitsprak, voelde hij
geen enkele behoefte meer om Zaanstra of Wiechers op te zoeken. Een
eind rijden misschien? Nee, daar had hij ook geen zin in. Hij
besloot eerst een paar uur te rennen en dan misschien verder de
middag in luiheid doorbrengen met een boek op schoot als hem
onderweg niet iets beters te binnen schoot. Toen hij in de hal was,
keek hij automatisch in de wandspiegel en zag het kleine litteken
boven zijn linkerwenkbrauw dat hij had overgehouden aan zijn
schermutseling met Tom Senders. Hij glimlachte breed.</p>
<p class="western3" xml:lang="nl-NL">17</p>
<p class="western2" xml:lang="nl-NL"><a id="h17"></a> <span class="c1">Mark had een beker koffie uit de
automaat gehaald en liep, zijn gewonde been meeslepend, door de
gang. Hij sloeg rechtsaf naar zijn werkplek waar hij het
telefoonverkeer regelde. Af en toe werden hem stukken gebracht
waarin hij zich moest verdiepen zodat hij een beetje wegwijs werd
in het werk dat het accountantskantoor verrichtte. Jacob had gezegd
dat als de telefoniste terugkwam, hij zich het werk dan zo eigen
gemaakt moest hebben dat hij mee kon helpen aan andere
zaken.</span></p>
<p class="western3" xml:lang="nl-NL">Het was een
modern kantoor met veel glas en donker glimmend marmer, dat op
ongeveer vijfhonderd meter van Jacobs huis was gelegen. Afgelopen
zaterdag hadden de muren een nieuw verfje gekregen en de penetrante
verflucht hing nog sterk in de lucht. Aan één kant van zijn vertrek
was een lange balie met daarvoor een salontafel en drie
comfortabele groene stoelen voor bezoekers. Behalve telefonist en
koffiemeneer, moest Mark ook voor receptionist spelen.</p>
<p class="western3" xml:lang="nl-NL">Hij ging de
matglazen deur door, zette zijn koffie op de balie en opende het
raam om de verflucht te verdrijven. Het kantoorpand lag langs een
drukke weg en het geluid van het verkeer raasde door het raam naar
binnen. Het zou een moeilijke dag worden. Zijn knie stak en klopte
behoorlijk. Het was misschien wel verstandig om een andere stoel
naast zich te zetten zodat zijn been daarop kon rusten. Als hij hem
de hele dag liet hangen zou de knie vanavond waarschijnlijk twee
keer zo dik zijn. Hij zat net toen de deur openzwaaide. Jacob kwam
binnen. Hij groette niet maar viel met de deur in huis: ‘Wat heb je
nu weer uitgespookt?’</p>
<p class="western2" xml:lang="nl-NL">‘<span class="c1">Ja. Ook goedemorgen, Jacob. Goed weekend gehad?’</span></p>
<p class="western2" xml:lang="nl-NL">‘<span class="c1">Ik vroeg wat je uitgehaald hebt,’ herhaalde hij nors. Hij trok
een bureaustoel bij de wand vandaan en ging naast Mark
zitten.</span></p>
<p class="western2" xml:lang="nl-NL">‘<span class="c1">Ik weet niet waar je het over hebt.’</span></p>
<p class="western2" xml:lang="nl-NL">‘<span class="c1">Niet? O, ik dacht dat het jou ook wel opgevallen was dat je
amper kunt lopen.’</span></p>
<p class="western2" xml:lang="nl-NL">‘<span class="c1">O, dat,’ deed Mark onverschillig. ‘Ik heb gisteren gejogd en
ben keihard op mijn knie terechtgekomen.’ Dat was in ieder geval
niet gelogen.</span></p>
<p class="western2" xml:lang="nl-NL">‘<span class="c1">En hoe ziet die eruit?’</span></p>
<p class="western2" xml:lang="nl-NL">‘<span class="c1">Als twee scheuren met een ei ertussen, maar hij is vooral
pijnlijk.’</span></p>
<p class="western2" xml:lang="nl-NL">‘<span class="c1">Dat hoort niet goed. Ben je naar een dokter
geweest?’</span></p>
<p class="western2" xml:lang="nl-NL">‘<span class="c1">Welnee. Het zakt vanzelf weer af.’</span></p>
<p class="western2" xml:lang="nl-NL">‘<span class="c1">Straks krijg je er een infectie bij en dan ben je verder van
huis.’</span></p>
<p class="western2" xml:lang="nl-NL">‘<span class="c1">Ik heb de nodige voorzorgsmaatregelen genomen.’ Mark nam een
paar slokken koffie.</span></p>
<p class="western2" xml:lang="nl-NL">‘<span class="c1">Waarom drink jij al zo vroeg koffie? Is het ontbijt er
vanmorgen weer bij ingeschoten?’</span></p>
<p class="western2" xml:lang="nl-NL">‘<span class="c1">Wat heet alweer? Ik sla het ontbijt bijna nooit over. Maar
waarom ben jij eigenlijk zo sportief gekleed?’</span></p>
<p class="western3" xml:lang="nl-NL">Normaal zat
Jacob altijd keurig in het pak met overhemd en stropdas. Nu droeg
hij een grijze trainingsbroek en een wit poloshirt. Zonder dat hij
hoefde te kijken wist hij dat Jacob ook sportschoenen droeg. Jacob
begon te grijnzen. ‘Ik heb een afspraak bij een klant thuis. Een
klant die ook van fietsen houdt. Ik ga er op de fiets heen, dan
doen we ons zegje, en dan gaan we samen een flink stuk fietsen.’
Zijn ogen glansden van genoegen.</p>
<p class="western2" xml:lang="nl-NL">‘<span class="c1">Zo, dat zijn nog eens klanten,’ knikte Mark.</span></p>
<p class="western2" xml:lang="nl-NL">‘<span class="c1">Inderdaad. Ik weet niet hoe laat ik er weer ben. Als er dure
klanten voor me komen, zeg dan maar dat ik een belangrijke
bespreking heb.’ Toen hij bij de deur was draaide hij zich
om.</span></p>
<p class="western2" xml:lang="nl-NL">‘<span class="c1">Zeg, waar zat jij gisteravond eigenlijk?’</span></p>
<p class="western3" xml:lang="nl-NL">Mark schrok
zich wild. Hij keek Jacob aan alsof die hem een klap in het gezicht
had gegeven.</p>
<p class="western3" xml:lang="nl-NL">Hij schraapte
zijn keel maar hoorde zelf hoe schor die nog klonk toen hij ‘thuis’
zei.</p>
<p class="western2" xml:lang="nl-NL">‘<span class="c1">Nee, je was niet thuis. Waar zat je?’</span></p>
<p class="western2" xml:lang="nl-NL">‘<span class="c1">Hoezo?’ ontweek hij de vraag.</span></p>
<p class="western2" xml:lang="nl-NL">‘<span class="c1">Omdat Elja je een paar keer gebeld heeft en er niet werd
opgenomen. Dus de simpele conclusie is dat je niet thuis
was.’</span></p>
<p class="western3" xml:lang="nl-NL">Dus Elja had
gebeld. Hij had de telefoon wel gehoord maar niet opgenomen vanwege
zijn gewonde knie.</p>
<p class="western2" xml:lang="nl-NL">‘<span class="c1">Waarom heeft Elja gebeld?’ Hij moest tijd winnen om een smoes
te bedenken. Hij hoefde niet te vertellen dat hij als een kind door
het bos achter Senders’ huis had gehold, over een te hoog hek was
gesprongen en knoerthard met zijn knie op een kei terecht was
gekomen. Zijn behoefte om Senders weer op te zoeken kon hij zelf
niet verklaren. Wilde hij Ingrid daar zien? Of wilde hij misschien
nog een keer met Senders vechten? Of zocht hij een uitdagende
afleiding? In ieder geval moest hij door die val opgeven wat hij
dan ook van plan mocht zijn geweest. Er was een medelevende man in
het bos geweest die hem had gevraagd of hij hem kon helpen, maar de
man had er als een verlopen zwerver uitgezien en Mark vertrouwde
hem voor geen cent. Vervolgens had hij zich de pijn verbijtend naar
zijn auto gesleept. Als hij Jacob dit vertelde zou hij weer
allerlei verwijten over zich heen krijgen. Jacob was tevreden met
zijn antwoord en vroeg gelukkig niet door.</span></p>
<p class="western2" xml:lang="nl-NL">‘<span class="c1">Om je te vragen of je zin had om een kop koffie mee te
drinken.’</span></p>
<p class="western2" xml:lang="nl-NL">‘<span class="c1">Mijn buurvrouw zag mij moeizaam de trap opkomen, vroeg wat er
aan de hand was en had zo’n medelijden met mij dat ze me vroeg om
’s avonds even te komen buurten.’</span></p>
<p class="western2" xml:lang="nl-NL">‘<span class="c1">Heeft ze een man?’</span></p>
<p class="western2" xml:lang="nl-NL">‘<span class="c1">Ja. Waarom vraag je dat?’</span></p>
<p class="western2" xml:lang="nl-NL">‘<span class="c1">Dan hoef je van haar dus geen problemen te
verwachten.’</span></p>
<p class="western3" xml:lang="nl-NL">Mark schoot in
de lach. ‘Ze is vijfenveertig. Doe me een lol, zeg.’</p>
<p class="western2" xml:lang="nl-NL">‘<span class="c1">Tegenwoordig weet je maar nooit. Niets is meer vreemd. Tot
later.’</span></p>
<p class="western3" xml:lang="nl-NL">Mark was blij
dat hij thuis was. Het was een zware dag geweest. Niet zo zeer
vanwege drukke werkzaamheden maar vanwege zijn zere knie. Op weg
naar huis was hij bij de Chinees langsgegaan om een portie babi
pangang te halen, zodat hij niet meer hoefde te koken. Nu deed hij
dat toch al niet zo vaak, maar de aankomende dagen zeker niet.</p>
<p class="western3" xml:lang="nl-NL">Nadat hij zijn
bord leeg had, ging hij eerst naar de badkamer voor een douche en
verwisseling van de pleisters. Omdat hij bang was dat hij niet meer
van het heerlijke warme water kon genieten als hij eerst zijn
gezwollen knie had bekeken, liet hij de pleisters zitten. Hij
probeerde de pijn zoveel mogelijk te negeren. Toen hij de kranen
had dichtgedraaid, haalde hij voorzichtig de pleisters eraf. Dat
viel nog smerig tegen, want ze bleven aan de huid kleven. Hij deed
de douche weer aan en liet lauw water over de pleisters druppelen
zodat die zouden losweken van de wond. Het lukte maar gedeeltelijk
en het laatste stukje trok hij met een kreet los. Toen schoot hem
te binnen dat als hij als kind gevallen was en een wond had
opgelopen, zijn moeder die met sodawater desinfecteerde. Het was
wel niet zo’n probaat middel omdat de huid er nogal dun van werd
maar hij had niets beters in huis. Met een lauw sodabadje en een
keukenrol ging hij naar de kamer. Watten leken hem onverstandig
omdat die aan de wonden zouden blijven haken. Keukenpapier was
redelijk glad en kon zich niet vastzetten, hoopte hij. Na drie keer
twee proppen papier gebruikt te hebben vond hij het genoeg. De soda
prikte gemeen in de wonden. Toen bestudeerde hij nauwkeurig zijn
knie. Hij wist niet of het nu mee- of tegenviel. De knie leek iets
dikker dan de vorige avond. Op zijn knieschijf zat een grote
schaafwond en de twee japen eromheen leken iets smaller te zijn
geworden. Wel zaten er rode randen om, hetgeen op een ontsteking
kon duiden. Maar hij hoopte dat de soda haar werk zou doen en dat
het met een sisser afliep. Hij depte zijn knie met het keukenpapier
droog en deed er schone pleisters op. Vervolgens ging hij met beide
benen gestrekt op de bank liggen en begon een boek te lezen. Tegen
zeven uur begon hij ongedurig te worden. Hij had zin om een eind te
lopen, maar dat zou onverstandig en te pijnlijk zijn. Hij
strompelde naar de keuken om koffie te zetten, wachtte tot die
klaar was en ging weer naar de kamer. Zijn gekwetste been legde hij
op tafel. Hij vouwde zijn handen achter het hoofd maar liet die
gelijk weer los, omdat hij wist dat als hij zo zat, hij na ging
denken en dat wilde hij niet. Hij pakte de mok en klemde die tussen
zijn handen alsof die hem houvast moest geven. Langs de zijkant van
zijn gezicht liep een zweetdruppel. Ongeduldig veegde hij die weg.
Toen hij met zijn vingers door zijn haar woelde voelde dat
plakkerig aan. ‘Het is hier ook bloedheet,’ murmelde hij, ‘ik val
zowat in slaap.’ Gelijk stond hij op om de thermostaat een paar
graden lager te zetten. Toen liep hij naar het raam. Er was buiten
niemand te zien en behoedzaam ging hij weer zitten.</p>
<p class="western3" xml:lang="nl-NL">Er werd gebeld.
Tot zijn grote verbazing stond Ingrid voor de deur. Ze zei niets,
duwde hem opzij, liep de kamer in en liet zich op de bank vallen.
Mark ging naast haar zitten, draaide haar bij haar schouders naar
zich toe en zei, terwijl zijn stem zwaar van emotie was: ‘Je laat
een goede vriend toch niet in de steek, Ingrid?’</p>
<p class="western2" xml:lang="nl-NL">‘<span class="c1">Een goede vriend niet nee, maar jij bent geen goede
vriend.’</span></p>
<p class="western2" xml:lang="nl-NL">‘<span class="c1">Maar ik wil zo graag een goede vriend voor je zijn.’ Hij
haalde zwaar adem door zijn neus.</span></p>
<p class="western3" xml:lang="nl-NL">Ingrid keek hem
aan met een blik hard als graniet.</p>
<p class="western2" xml:lang="nl-NL">‘<span class="c1">Ik wil jouw vriendin niet zijn. Nooit. En waag het niet je
ooit weer met mijn leven te bemoeien, klootzak.’</span></p>
<p class="western3" xml:lang="nl-NL">Mark werd woest
en begon haar links en rechts in het gezicht te slaan. Ze rolde
alleen maar met haar ogen alsof het haar niets deed.</p>
<p class="western3" xml:lang="nl-NL">Toen vloog hij
overeind en gilde van de pijn, greep zijn gewonde been vast en liet
zich zwaar hijgend op de bank vallen. ‘O verdorie, weer zo’n
rotdroom,’ kreunde hij. Het had zo echt geleken. Verdorie, de bel
ging werkelijk. Moeizaam kwam hij overeind en sleepte zich naar de
voordeur. Wie het ook was, het was in elk geval Ingrid niet. Die
was net al langs geweest.</p>
<p class="western2" xml:lang="nl-NL">‘<span class="c1">Jij weer?’ zei hij zowel verbaasd als geërgerd. ‘Ben ik de
vorige keer niet duidelijk genoeg geweest?’ Vlak voordat Mark de
deur dicht wilde slaan, hoorde hij de man zeggen: ‘U bent op zoek
naar de heer Grenen?’</span></p>
<p class="western3" xml:lang="nl-NL">Mark deed de
deur verder open en keek de man achterdochtig aan. ‘Ben ik
dat?’</p>
<p class="western2" xml:lang="nl-NL">‘<span class="c1">Volgens mijn gegevens wel.’</span></p>
<p class="western2" xml:lang="nl-NL">‘<span class="c1">En hoe betrouwbaar zijn die gegevens?’</span></p>
<p class="western2" xml:lang="nl-NL">‘<span class="c1">Heel betrouwbaar.’</span></p>
<p class="western3" xml:lang="nl-NL">Mark nam de man
van top tot teen op. Hij zag er verzorgd uit in zijn lichte
kostuum, wit overhemd en donkerrode stropdas. Zijn donkere haar was
heel kort geknipt wat hem eraan deed denken dat hij zelf ook nodig
weer naar de kapper moest. Zelfs Elja had er al een paar keer een
opmerking over gemaakt dat hij er zo slordig uitzag met dat lange
haar.</p>
<p class="western2" xml:lang="nl-NL">‘<span class="c1">Ben ik geslaagd voor de test?’ glimlachte de man. Hij had een
vriendelijk gezicht en een prettige lach.</span></p>
<p class="western2" xml:lang="nl-NL">‘<span class="c1">Dat weet ik niet. Ik ga nooit op het uiterlijk af,’ reageerde
Mark bars.</span></p>
<p class="western3" xml:lang="nl-NL">De man deed een
stap naar voren, stak zijn hand uit en zei dat hij Jeroen Weikstra
heette. Automatisch beantwoordde Mark zijn handdruk en noemde ook
zijn naam, maar vroeg de man niet binnen te komen.</p>
<p class="western2" xml:lang="nl-NL">‘<span class="c1">Waarvoor komt u hier eigenlijk?’</span></p>
<p class="western2" xml:lang="nl-NL">‘<span class="c1">Ik wil u wat over Wim Grenen vertellen.’</span></p>
<p class="western2" xml:lang="nl-NL">‘<span class="c1">Van wie heeft u gehoord dat ik hem zoek?’</span></p>
<p class="western2" xml:lang="nl-NL">‘<span class="c1">Dat weet ik niet meer.’</span></p>
<p class="western2" xml:lang="nl-NL">‘<span class="c1">Ach, kom nou. Als je met smoesjes aankomt, kun je mijn deur
gelijk voorbijlopen.’</span></p>
<p class="western2" xml:lang="nl-NL">‘<span class="c1">Ik heb moeten beloven dat ik dat niet zou
vertellen.’</span></p>
<p class="western2" xml:lang="nl-NL">‘<span class="c1">Toch wil ik het graag weten omdat bijna niemand mijn adres
kent.’</span></p>
<p class="western3" xml:lang="nl-NL">Er kwam een
pijnlijke trek op zijn gezicht en hij dacht lang na.</p>
<p class="western3" xml:lang="nl-NL">Mark keek hem
afwachtend aan.</p>
<p class="western3" xml:lang="nl-NL">Uiteindelijk
biechtte de man op dat hij een familielid had die op het
politiebureau in Groningen werkte.</p>
<p class="western2" xml:lang="nl-NL">‘<span class="c1">Wie?’</span></p>
<p class="western2" xml:lang="nl-NL">‘<span class="c1">Ik wil het wel vertellen maar degene die mij uw adres heeft
gegeven, heeft van mij geëist dat ik m’n mond moest houden over
zijn identiteit. Ik hoop dat u met dit antwoord tevreden wilt
zijn.’</span></p>
<p class="western3" xml:lang="nl-NL">Mark zweeg. Hij
begreep het wel. Hij vermoedde dat Harry het familielid was, want
niemand anders op het bureau kende zijn nieuwe adres.</p>
<p class="western2" xml:lang="nl-NL">‘<span class="c1">Het was trouwens nog wel even zoeken,’ ging Weikstra verder,
‘want mijn familielid wist het huisnummer niet. Vandaar dat ik de
eerste keer als een soort boodschapper kwam. Ik had al bij een stuk
of zes mensen aangebeld die geen naambordje op de brievenbus hadden
voordat ik bij u kwam.’</span></p>
<p class="western3" xml:lang="nl-NL">Omdat Mark nog
steeds geen aanstalten maakte om hem binnen te laten, zei Weikstra:
‘Grenen is niet meer op deze aarde.’</p>
<p class="western3" xml:lang="nl-NL">Marks mond viel
open van verbazing. ‘Grenen is dood?’ zei hij fluisterend. ‘Wanneer
is dat dan gebeurd en hoe?’</p>
<p class="western2" xml:lang="nl-NL">‘<span class="c1">Ik zei niet dat Grenen dood was, maar dat hij niet meer op
aarde vertoeft.’</span></p>
<p class="western3" xml:lang="nl-NL">Mark keek
Weikstra met samengeknepen ogen aan en zei toen kwaad: ‘Jij bent
gewoon gestoord.’</p>
<p class="western2" xml:lang="nl-NL">‘<span class="c1">Dat denk ik niet,’ reageerde Weikstra rustig. ‘Hij is naar
Baloreas vertrokken.’</span></p>
<p class="western2" xml:lang="nl-NL">‘<span class="c1">De Balearen, bedoel je,’ corrigeerde Mark hem, ‘maar ook de
Balearen horen bij de aarde.’</span></p>
<p class="western2" xml:lang="nl-NL">‘<span class="c1">De Balearen wel, maar Baloreas niet.’</span></p>
<p class="western3" xml:lang="nl-NL">Omdat de man
serieus overkwam besloot Mark hem binnen te laten voor het geval er
mensen in de portiek kwamen en hun bizarre gesprek konden
horen.</p>
<p class="western2" xml:lang="nl-NL">‘<span class="c1">Ongelukje gehad?’ vroeg hij toen hij zag dat Mark mank
liep.</span></p>
<p class="western2" xml:lang="nl-NL">‘<span class="c1">Ja. Maar dat is over een paar dagen over. Mark ging Weikstra
voor naar de kamer en zei: ‘Laat je maar ergens vallen.’</span></p>
<p class="western3" xml:lang="nl-NL">Weikstra koos
voor de losse stoel en Mark ging weer op de bank zitten met zijn
been op de salontafel. ‘Nou, ik ben benieuwd welk sprookje je me
gaat vertellen,’ zei Mark cynisch.</p>
<p class="western2" xml:lang="nl-NL">‘<span class="c1">Ik kan me voorstellen dat u wat argwanend bent en als u hoort
wat ik te vertellen heb, gelooft u waarschijnlijk uw oren helemaal
niet meer.’</span></p>
<p class="western3" xml:lang="nl-NL">Weikstra ging
wat voorover zitten, kuchte een paar keer en zei: ‘Het is waar wat
ik over Grenen zei. Hij is gemuteerd en zit nu op een andere
planeet.’</p>
<p class="western3" xml:lang="nl-NL">Mark zei
geringschattend: ‘Ja, dan kan ik hem natuurlijk moeilijk vinden.
Heeft hij een enkele reis naar de maan geboekt? Wat is dit nu voor
volslagen onzin? Er is geen enkele planeet waar leven mogelijk
is.’</p>
<p class="western2" xml:lang="nl-NL">‘<span class="c1">Toch wel. Niet eens zo ver bij de aarde vandaan hebben wij een
planeet ontdekt die net als de aarde op de juiste afstand van de
zon ligt waardoor leven mogelijk is. De planeet is zo groot als de
helft van de aarde en…’</span></p>
<p class="western2" xml:lang="nl-NL">‘<span class="c1">Net zo groot als de maan dus,’ onderbrak Mark hem.</span></p>
<p class="western2" xml:lang="nl-NL">‘<span class="c1">In feite nog een stukje kleiner maar hij is net als de aarde
voor tweederde bedekt met oceanen.’ Hij keek Mark met een
triomfantelijke blik aan terwijl hij zijn handen over elkaar
wreef.</span></p>
<p class="western3" xml:lang="nl-NL">Onwillekeurig
keek Mark naar zijn handen en zag dat Weikstra een brede trouwring
droeg. Toen keek hij hem een paar tellen uitdrukkingsloos aan,
waarna hij zei: ‘Hoe kan het dat een planeet die vrij dicht bij de
aarde ligt nog niet eerder is ontdekt en wie zijn wij?’</p>
<p class="western2" xml:lang="nl-NL">‘<span class="c1">Dat die planeet nog niet eerder is ontdekt komt omdat Amerika
zich voornamelijk concentreerde op mars en planeten nog verder weg.
Daarom zagen ze de planeten die dichtbij de aarde liggen over het
hoofd.’</span></p>
<p class="western2" xml:lang="nl-NL">‘<span class="c1">Dat valt me tegen van de Amerikanen. Je verwacht toch dat ze
aan de andere kant van de Atlantische oceaan wat snuggerder zijn,’
hoonde Mark.</span></p>
<p class="western3" xml:lang="nl-NL">Weikstra
reageerde niet op het spottende toontje maar keek naar de asbak.
Mark volgde zijn blik en zei: ‘Als je roken wilt, ga rustig je
gang.’</p>
<p class="western2" xml:lang="nl-NL">‘<span class="c1">Bedankt.’ Weikstra strekte zijn rechterbeen en plukte een
pakje sigaretten uit zijn broekzak. Hij zocht op tafel naar een
aansteker. Mark boog zich naar voren en gooide de aansteker die hij
in zijn hand had met een boogje naar hem toe.</span></p>
<p class="western3" xml:lang="nl-NL">Nadat Weikstra
een paar trekjes had genomen, ging hij verder. ‘Wij noemen ons de
Astroliefhebbers. De Astroliefhebbers bestaat uit een groep…’</p>
<p class="western2" xml:lang="nl-NL">‘<span class="c1">Liefhebbers van astronomie,’ maakte Mark de zin voor hem
af.</span></p>
<p class="western2" xml:lang="nl-NL">‘<span class="c1">Precies. Onze groep bestaat uit wiskundigen, natuurkundigen,
sterrenkundigen en ingenieurs. En in onze vrije tijd hebben wij een
ruimteschip ontworpen.’</span></p>
<p class="western3" xml:lang="nl-NL">Mark keek hem
nog steeds argwanend aan en lachte kort. ‘Welja, waarom ook
niet?’</p>
<p class="western2" xml:lang="nl-NL">‘<span class="c1">Bent u weleens op Schiphol geweest?’ vroeg Weikstra
ineens.</span></p>
<p class="western2" xml:lang="nl-NL">‘<span class="c1">Jawel. Hoezo?’</span></p>
<p class="western2" xml:lang="nl-NL">‘<span class="c1">Als je op de startbaan staat, zie je in de verte wat huizen en
loodsen. In één van die loodsen bouwen wij ons
ruimteschip.’</span></p>
<p class="western2" xml:lang="nl-NL">‘<span class="c1">Je gaat me toch niet vertellen dat er een ruimtestation op
Schiphol is, hè? Hoewel, het zou wel een passende locatie zijn.
Neem me niet kwalijk Weikstra, maar ik geloof er geen bal
van.’</span></p>
<p class="western2" xml:lang="nl-NL">‘<span class="c1">Ik nodig u uit om een keer te komen kijken en dan kunt u uzelf
overtuigen.’</span></p>
<p class="western2" xml:lang="nl-NL">‘<span class="c1">Willen jullie me misschien als proefpersoon gebruiken?’ Mark
kreeg een duistere blik in zijn ogen.</span></p>
<p class="western2" xml:lang="nl-NL">‘<span class="c1">Nee hoor. Er zijn u al een paar voorgegaan.’</span></p>
<p class="western2" xml:lang="nl-NL">‘<span class="c1">Ja, ja. En het valt zeker niemand op als er zo’n ding
gelanceerd wordt?’</span></p>
<p class="western2" xml:lang="nl-NL">‘<span class="c1">We doen het ’s nachts. Er is niet zoveel vuur te zien als
bijvoorbeeld bij een Amerikaans ruimteschip. Ons schip is veel
kleiner en eenvoudiger. Per slot van rekening gaan we niet naar de
maan en er kunnen ook maar maximaal twee personen in.’ Omdat Mark
niet reageerde ging Weikstra door. ‘De eerlijkheid gebiedt mij wel
te zeggen dat het schip niet terugkomt.’</span></p>
<p class="western2" xml:lang="nl-NL">‘<span class="c1">Met andere woorden: dat als ik Wim Grenen wil vinden, moet ik
mij de ruimte in laten schieten en mag ik de rest van mijn leven
tussen de wolken leven. Heb ik even mazzel. Maar misschien barst
het ding later wel uit elkaar en vries ik binnen een paar minuten
dood.’</span></p>
<p class="western2" xml:lang="nl-NL">‘<span class="c1">Ik kan me uw scepsis voorstellen maar al onze schepen zijn
veilig aangekomen.’</span></p>
<p class="western2" xml:lang="nl-NL">‘<span class="c1">Hoe weet je dat?’</span></p>
<p class="western2" xml:lang="nl-NL">‘<span class="c1">Op het moment dat het ruimteschip landt, is er nog vijf
minuten contact met de aarde voordat de elektronica uitvalt. Alle
mensen hebben gereageerd. En wij zeggen van te voren tegen iedereen
dat ze moeten proberen mensen te vinden die ruimteschepen zo
veranderen of instellen dat ze ook weer terug naar de aarde kunnen.
Helaas is dat nog niet gelukt. Dus als u gaat, gaat u voor altijd.
Voorlopig lijkt het daar althans op. Maar wij gaan natuurlijk ook
verder met de ontwikkeling.’</span></p>
<p class="western3" xml:lang="nl-NL">Weikstra ging
achterover in de stoel leunen. Blijkbaar had hij zijn zegje
gedaan.</p>
<p class="western2" xml:lang="nl-NL">‘<span class="c1">Je zei dat de luchtpiraten mensen moeten zien te vinden die
verstand van techniek hebben. Hoe weet je zo zeker dat daar mensen
zijn?’</span></p>
<p class="western2" xml:lang="nl-NL">‘<span class="c1">Omdat een van de luchtpiraten, zoals u ze noemt, in een
bewoond gebied terecht is gekomen en het eerste wat hij zei was dat
hij in de verte iets zag lopen.’</span></p>
<p class="western2" xml:lang="nl-NL">‘<span class="c1">Dat iets kan wel van alles zijn,’ zei Mark
geringschattend.</span></p>
<p class="western2" xml:lang="nl-NL">‘<span class="c1">Het waren vast geen viervoeters, anders had die piloot dat wel
gezegd.’</span></p>
<p class="western2" xml:lang="nl-NL">‘<span class="c1">Wat zou je zelf denken als iemand je een dergelijk verhaal
vertelt?’ vroeg Mark.</span></p>
<p class="western2" xml:lang="nl-NL">‘<span class="c1">Ik zou net als u reageren en er ook geen woord van geloven.
Eerst zien, dan geloven. Dus nogmaals: kom eens langs en kijk waar
we mee bezig zijn. Er zijn mensen genoeg aanwezig die u alles
kunnen uitleggen.’</span></p>
<p class="western3" xml:lang="nl-NL">Beiden zwegen
een poosje.</p>
<p class="western3" xml:lang="nl-NL">Mark stak een
nieuwe sigaret op, staarde de rookwolken een poosje na en zei toen:
‘Waarom ben je bij mij gekomen?’</p>
<p class="western2" xml:lang="nl-NL">‘<span class="c1">Ik ken uw geschiedenis en iemand die zo naarstig op zoek is
naar de waarheid kan niet schuldig zijn. Ik vermoed dat u Grenen
als de schuldige ziet en dat u er alles voor over heeft om hem te
vinden. Grenen heeft samen met zijn vrouw een poosje in een hotel
vlakbij Schiphol gelogeerd en ze zijn elke dag naar de loods
gekomen om alle instructies keer op keer door te nemen, zodat er
zich geen onverwachte problemen zouden voordoen.’</span></p>
<p class="western2" xml:lang="nl-NL">‘<span class="c1">Het gaat zeker om geld?’ vroeg Mark toen.</span></p>
<p class="western2" xml:lang="nl-NL">‘<span class="c1">Dat ook. Zo’n project kost nogal wat.’</span></p>
<p class="western2" xml:lang="nl-NL">‘<span class="c1">Aan hoeveel moet ik dan denken?’</span></p>
<p class="western2" xml:lang="nl-NL">‘<span class="c1">50.000. Zelf verdienen we er geen cent aan. Wij zijn
hobbyisten maar hopen in ons achterhoofd uiteraard wel dat het in
de toekomst lonend wordt.’</span></p>
<p class="western2" xml:lang="nl-NL">‘<span class="c1">Voor 50.000 kun je niet zo’n vogel bouwen,’ merkte Mark
op.</span></p>
<p class="western2" xml:lang="nl-NL">‘<span class="c1">Wij brengen alleen materiaalkosten in rekening en geen
manuren, want dan zou het inderdaad onbetaalbaar zijn. Bovendien
krijgen we het materiaal tegen inkoopsprijs.’</span></p>
<p class="western2" xml:lang="nl-NL">‘<span class="c1">Hoeveel lotgenoten zijn mij al voorgegaan?’</span></p>
<p class="western2" xml:lang="nl-NL">‘<span class="c1">Vijf.’</span></p>
<p class="western2" xml:lang="nl-NL">‘<span class="c1">Allemaal witteboordencriminelen die daar het paradijs denken
te vinden?’</span></p>
<p class="western2" xml:lang="nl-NL">‘<span class="c1">Nee, natuurlijk niet. Het zijn voornamelijk mensen die dit de
ultieme uitdaging vinden.’</span></p>
<p class="western2" xml:lang="nl-NL">‘<span class="c1">Nou, een uitdaging is het zeker,’ snoof Mark. ‘Wat weet je
eigenlijk van de bewoners en hun manier van leven?’</span></p>
<p class="western2" xml:lang="nl-NL">‘<span class="c1">Spijtig genoeg niets. Zoals ik al eerder zei weten we dat er
levende wezens zijn. Dat is alles.’</span></p>
<p class="western3" xml:lang="nl-NL">Toen Mark een
wilde greep in de lucht deed keek Weikstra hem zowel angstig als
verwonderd aan.</p>
<p class="western2" xml:lang="nl-NL">‘<span class="c1">Even deze jongen een andere plaats geven om zijn valstrik uit
te zetten,’ zei Mark.</span></p>
<p class="western3" xml:lang="nl-NL">Toen Weikstra
hem nog steeds bevreemd aankeek, legde Mark uit dat hij een spin
had gevangen die hij nu de vrijheid gaf.</p>
<p class="western3" xml:lang="nl-NL">Weikstra knikte
vaag.</p>
<p class="western3" xml:lang="nl-NL">Die denkt dat
ik knetter ben, lachte Mark inwendig.</p>
<p class="western2" xml:lang="nl-NL">‘<span class="c1">Wat denkt u eigenlijk van het voorstel?’ vroeg hij toen Mark
weer tegenover hem zat.</span></p>
<p class="western2" xml:lang="nl-NL">‘<span class="c1">Duur voorstel. Maar tegelijkertijd uitdagend en verleidelijk.
Ik denk dat ik jullie loods binnenkort maar eens kom bewonderen. Je
hebt me nieuwsgierig gemaakt.’</span></p>
<p class="western3" xml:lang="nl-NL">Die gaat ervan
uit dat ik zo achterlijk ben om me voor z’n karretje te laten
spannen, dacht Mark toen hij zijn bezoeker uitgeleide had gedaan.
Vergeet je mooie plannetje maar, Weikstra.</p>
<p class="western3" xml:lang="nl-NL">18</p>
<p class="western2" xml:lang="nl-NL"><a id="h18"></a> ‘<span class="c1">Hallo Elja, zo ken ik je tenminste
weer.’ Ze droeg een lange korenblauwe zijden jurk met gele
maansikkels. Een smal boordje omsloot haar hals.</span></p>
<p class="western2" xml:lang="nl-NL">‘<span class="c1">Omdat ik wist dat je kwam heb ik dit gewaad speciaal voor jou
aangetrokken,’ lachte ze schalks. ‘Loop maar door. Je kent de
weg.’</span></p>
<p class="western3" xml:lang="nl-NL">Het was nog
steeds heerlijk weer voor april en ze zaten met zijn drieën op het
terras. Elja had gevraagd of hij vroeg wilde komen zodat ze nog een
poosje buiten konden genieten van het aangename weer.</p>
<p class="western2" xml:lang="nl-NL">‘<span class="c1">Heb je al een fiets aangeschaft?’ vroeg Jacob aan
Mark.</span></p>
<p class="western2" xml:lang="nl-NL">‘<span class="c1">Nee,’ lachte hij, ‘want als ik dat doe, voel ik me verplicht
met je te gaan fietsen. Ik hou het nog geen tien kilometer vol en
je zei dat je soms wel tachtig fietste.’</span></p>
<p class="western2" xml:lang="nl-NL">‘<span class="c1">Het is dus niet omdat je het te duur vindt?’</span></p>
<p class="western2" xml:lang="nl-NL">‘<span class="c1">Nee hoor.’</span></p>
<p class="western2" xml:lang="nl-NL">‘<span class="c1">Jammer voor je, want anders had ik je een salarisverhoging
aangeboden, maar dat is dus nu niet nodig.’</span></p>
<p class="western2" xml:lang="nl-NL">‘<span class="c1">In het geheel niet,’ speelde Mark mee.</span></p>
<p class="western3" xml:lang="nl-NL">Toen ze alle
drie van koffie en de gebruikelijke dikke plak cake waren voorzien,
vroeg Elja: ‘Wat heb je deze week allemaal uitgevoerd?’</p>
<p class="western3" xml:lang="nl-NL">Elja nam nooit
een blad voor de mond en vroeg altijd rechtstreeks, dacht Mark,
maar dat kon hij wel waarderen.</p>
<p class="western2" xml:lang="nl-NL">‘<span class="c1">Er was geen turbulentie de afgelopen week. Heel rustig. Ik heb
ook geen bezoekjes afgelegd. Dus je kunt tevreden zijn.’</span></p>
<p class="western2" xml:lang="nl-NL">‘<span class="c1">Hoe is het nu echt met je?’</span></p>
<p class="western2" xml:lang="nl-NL">‘<span class="c1">Lichamelijk wel redelijk. Het is wel heel moeilijk om de wond
te laten genezen. Ik heb mezelf gedwongen om me niet gek te laten
maken en de draad van mijn leven weer op te pakken, hoewel het
litteken altijd blijft. Het nare is dat het oude littekenweefsel af
en toe weer opengereten wordt. Over lichamelijke pijn kun je nog
redelijk snel heen komen maar de weg van geestelijke genezing duurt
veel langer.’</span></p>
<p class="western3" xml:lang="nl-NL">Elja knikte
begrijpend. ‘Je bent dus niet weer naar die Grenen op zoek
geweest?’</p>
<p class="western2" xml:lang="nl-NL">‘<span class="c1">Nee. Maar ik hoop dat hij alsnog gepakt wordt. Daar ben je het
zeker niet mee eens?’</span></p>
<p class="western2" xml:lang="nl-NL">‘<span class="c1">Als hij de dader is, wel. Het recht moet zijn beloop hebben,’
zei ze nuchter.</span></p>
<p class="western3" xml:lang="nl-NL">Dat viel Mark
een beetje tegen. Hij had een mooi citaat verwacht. ‘Als iemand je
slaat moet je net zolang terugslaan tot het slaan ophoudt,’ zei
Mark.</p>
<p class="western2" xml:lang="nl-NL">‘<span class="c1">Nou dat is nu niet echt de vertaling van mijn woorden, hoor,’
glimlachte Elja.</span></p>
<p class="western2" xml:lang="nl-NL">‘<span class="c1">Weet ik. Maar ik ben iemand van oog om oog, tand om
tand.’</span></p>
<p class="western2" xml:lang="nl-NL">‘<span class="c1">En dat weet ik nu weer,’ lachte ze voluit. ‘Als jij maar niet
degene bent die hem te pakken wilt nemen. Helaas kun je niets aan
het verleden veranderen hoe graag je het ook zou
willen.’</span></p>
<p class="western3" xml:lang="nl-NL">Even later ging
Elja staan, zette de koffiekopjes op een dienblad en liep het huis
in. Onbewust keek Mark haar na. Elja liep als een mannequin, zelfs
met een dienblad. Haar donkere staart wipte vrolijk mee van links
naar rechts. Een vrouw met een natuurlijke allure, dacht hij. Ze
kwam terug met een dienblad waarop drie grote glazen bier zonder
schuim stonden. Toen Mark een slokje nam begon hij opeens te
lachen.</p>
<p class="western2" xml:lang="nl-NL">‘<span class="c1">Is er iets met het bier?’ vroeg Elja ongerust.</span></p>
<p class="western2" xml:lang="nl-NL">‘<span class="c1">Nee hoor. Het bier smaakt voortreffelijk. Het schoot me opeens
te binnen dat er deze week iemand tegen me zei dat er een planeet
is, niet ver van de aarde verwijderd, die Baloreas heet. Hebben
jullie daar wel eens van gehoord?’</span></p>
<p class="western3" xml:lang="nl-NL">Elja en Jacob
schudden nee.</p>
<p class="western2" xml:lang="nl-NL">‘<span class="c1">Ik heb wel gelezen dat er meer planeten schijnen te bestaan
dan men tot nog toe aannam,’ zei Jacob. ‘Er schijnt ook een planeet
te zijn die Tychos heet. Heb je daar wel eens van
gehoord?’</span></p>
<p class="western2" xml:lang="nl-NL">‘<span class="c1">Nee, ook niet,’ zei Mark.</span></p>
<p class="western2" xml:lang="nl-NL">‘<span class="c1">Wie heeft jou verteld over die Bal… en nog wat?’ vroeg
Elja.</span></p>
<p class="western2" xml:lang="nl-NL">‘<span class="c1">Baloreas. Ik heb een tijdje geleden toch gezegd dat er een
vent bij mij aan de deur is geweest die op een soort jehova’s
getuige leek, hè?’</span></p>
<p class="western2" xml:lang="nl-NL">‘<span class="c1">Ja,’ zei Elja. ‘En?’</span></p>
<p class="western2" xml:lang="nl-NL">‘<span class="c1">Nou die brave man is weer aan de deur geweest. Ik kon twee
dingen doen: in de portiek met hem op de vuist gaan of hem
binnenlaten en hem daar van katoen geven.’</span></p>
<p class="western2" xml:lang="nl-NL">‘<span class="c1">Mark,’ zei ze geschrokken. ‘Nee toch? Je hebt net verteld dat
je een rustige week achter de rug had zonder vervelende
incidenten.’</span></p>
<p class="western2" xml:lang="nl-NL">‘<span class="c1">Dat klopt. Ik heb hem met een saguna mantra de deur
uitgekregen,’ fantaseerde hij erop los. ‘Het was duidelijk dat hij
niet van plan was op te stappen. Ik wilde niet met hem vechten, dus
heb ik wat anders geprobeerd. Toen ik de uitspraak van Om Namo
Narayanaya goed te pakken had ben ik steeds luider gaan brommen. Ik
stond er versteld van dat hij mij daardoor ineens als een
bedreiging ging zien. Even later was hij verdwenen.’</span></p>
<p class="western3" xml:lang="nl-NL">Elja keek
bedenkelijk. ‘Het is niet de bedoeling van een mantra dat mensen
bang worden maar juist harmonie in hun leven krijgen.’</p>
<p class="western2" xml:lang="nl-NL">‘<span class="c1">Hemel, Elja, neem je het mij kwalijk dat ik hem de deur uit
heb gebromd?’ Mark keek haar verbaasd aan.</span></p>
<p class="western2" xml:lang="nl-NL">‘<span class="c1">Nee, nee. Het is beter dan met hem op de vuist gaan. Nu kun je
maar weer eens zien hoe onwetend mensen zijn,’ verzuchtte ze,
‘anders was hij beslist met je mee gaan doen.’</span></p>
<p class="western2" xml:lang="nl-NL">‘<span class="c1">Dat betwijfel ik ten zeerste. Wat ik niet begrijp is, tja… hoe
moet ik het zeggen? Eh, religies vormen toch de basis van yoga en
dan…’</span></p>
<p class="western2" xml:lang="nl-NL">‘<span class="c1">Welnee,’ onderbrak Elja hem verontwaardigd. ‘Dat is een
complete misvatting. Het is juist andersom. Yoga vormt de basis van
alle religies en filosofieën.’ Ze keek hem aan of dat de domste
opmerking was die ze ooit gehoord had. ‘In het westen beoefenen
velen yoga als techniek om de gezondheid te bevorderen, de geest te
verhelderen en het leven te verlengen.’ Ze keek hem met opgetrokken
wenkbrauwen aan en toen hij knikte leek ze tevreden.</span></p>
<p class="western2" xml:lang="nl-NL">‘<span class="c1">Hoe denk jij dat de wereld er had uitgezien als er geen
religies waren geweest?’ vroeg Mark.</span></p>
<p class="western3" xml:lang="nl-NL">Elja hoefde
daar niet lang over na te denken. ‘Waarschijnlijk niet veel anders.
Dan hadden de mensen wel iets anders gezocht om zich aan vast te
klampen of ruzie over te maken.’</p>
<p class="western2" xml:lang="nl-NL">‘<span class="c1">Nou die man dus,’ ging Mark verder alsof ze het tussendoor
niet over iets anders hadden gehad, ‘die zogenaamde jehova’s
getuige vertelde over de planeet Baloreas en dat daar al mensen van
de aarde heen zijn gegaan om daar hun geluk te zoeken.’</span></p>
<p class="western2" xml:lang="nl-NL">‘<span class="c1">Je had die man toch weggebromd?’ zei Elja
verwonderd.</span></p>
<p class="western2" xml:lang="nl-NL">‘<span class="c1">Dat was een grapje, Elja. Ik heb hem keurig te woord
gestaan.’</span></p>
<p class="western2" xml:lang="nl-NL">‘<span class="c1">Van zulke grapjes ben ik echt niet gediend, Mark.’ Ze keek hem
gegriefd aan.</span></p>
<p class="western2" xml:lang="nl-NL">‘<span class="c1">Sorry Elja. Ik zal het niet weer doen.’ In een
verontschuldigend gebaar stak hij zijn armen op.</span></p>
<p class="western2" xml:lang="nl-NL">‘<span class="c1">Wat een kwakzalverij van die vent,’ zei Jacob geringschattend.
Om daar direct op te laten volgen: ‘Hoewel er heel wat tussen hemel
en aarde schijnt te zijn waar de mens geen weet van
heeft.’</span></p>
<p class="western2" xml:lang="nl-NL">‘<span class="c1">Absoluut,’ beaamde Elja vol overtuiging.</span></p>
<p class="western3" xml:lang="nl-NL">Mark wilde wel
vertellen wat Weikstra had gezegd, maar iets weerhield hem
daarvan.</p>
<p class="western3" xml:lang="nl-NL">De lucht begon
te betrekken. Hier en daar waren nog strepen helder licht te zien
waar de wolken het zicht van de zon nog niet helemaal ontnomen had.
Er stak een windje op waardoor het snel frisser werd.</p>
<p class="western2" xml:lang="nl-NL">‘<span class="c1">Gaan we naar binnen of zal ik buiten een vuurtje maken?’
opperde Jacob.</span></p>
<p class="western2" xml:lang="nl-NL">‘<span class="c1">Ja, gezellig,’ reageerde Elja.</span></p>
<p class="western2" xml:lang="nl-NL">‘<span class="c1">Naar binnengaan of een vuurtje maken?’</span></p>
<p class="western2" xml:lang="nl-NL">‘<span class="c1">Een vuur, natuurlijk,’ zei ze snibbig.</span></p>
<p class="western3" xml:lang="nl-NL">Jacob haalde
een zeer oud uitziende opengewerkte smeedijzeren pot tevoorschijn,
deed er blokken hout in en bleef er even bij staan tot het
aanmaakhout de blokken te pakken had. Een zalige warmte dreef naar
hen toe.</p>
<p class="western2" xml:lang="nl-NL">‘<span class="c1">Gezellig en heel behaaglijk zo’n terrasverwarming,’ zei Mark
terwijl hij zijn handen dichter naar de vlammen bracht.</span></p>
<p class="western2" xml:lang="nl-NL">‘<span class="c1">Wat zouden jullie ervan vinden als ik ga emigreren?’ vroeg hij
toen.</span></p>
<p class="western3" xml:lang="nl-NL">Twee paar ogen
keken hem stomverwonderd aan. Elja nog het meest. Haar ogen werden
groot en haar mond viel open in opperste verbazing. Mark kon zien
dat ze haar tong tegen haar ondergebit drukte om een verrassende
kreet te onderdrukken.</p>
<p class="western2" xml:lang="nl-NL">‘<span class="c1">Dit is een complete verrassing voor mij,’ zei ze terwijl ze
Mark nog steeds ongelovig aankeek.</span></p>
<p class="western3" xml:lang="nl-NL">Jacob was
intussen van de mededeling bekomen en keek hem onbewogen aan. ‘Ik
wist niet dat je van plan was te emigreren,’ zei hij bedaard.
‘Waarom eigenlijk?’</p>
<p class="western2" xml:lang="nl-NL">‘<span class="c1">Om helemaal opnieuw te beginnen aan het andere eind van de
wereld.’ Hij zei er niet bij dat hij daarmee de planeet Baloreas
bedoelde.</span></p>
<p class="western3" xml:lang="nl-NL">Elja begon te
lachen. ‘Je kunt overal opnieuw beginnen. Daarvoor hoef je niet
naar China of Australië te verhuizen.’</p>
<p class="western2" xml:lang="nl-NL">‘<span class="c1">Het is of emigreren of net zo lang achter de dader aangaan tot
ik hem heb gevonden en hem het zwijgen heb opgelegd.’</span></p>
<p class="western2" xml:lang="nl-NL">‘<span class="c1">Lieve hemel, Mark,’ begon Elja, ‘wil je beweren
dat…’</span></p>
<p class="western2" xml:lang="nl-NL">‘<span class="c1">Ja,’ onderbrak Mark haar. ‘Dat zijn de enige
opties.’</span></p>
<p class="western3" xml:lang="nl-NL">Elja keek hem
zo verbouwereerd aan dat hij begon te lachen. ‘Jij hebt mij een
beetje leren kennen, maar ik jou ook, Elja. Ik wist precies wat je
zou gaan zeggen.’</p>
<p class="western2" xml:lang="nl-NL">‘<span class="c1">Eng hoor,’ huiverde ze overdreven.</span></p>
<p class="western2" xml:lang="nl-NL">‘<span class="c1">Denk je er echt over om te gaan emigreren?’ vroeg
Jacob.</span></p>
<p class="western2" xml:lang="nl-NL">‘<span class="c1">Ach, ik weet het niet. Soms denk ik daar wel eens aan, maar
serieuze plannen in die richting heb ik nog niet.’</span></p>
<p class="western2" xml:lang="nl-NL">‘<span class="c1">Ik hoop dat je het niet doet,’ zei Elja. ‘Ik zie het als
weglopen.’</span></p>
<p class="western2" xml:lang="nl-NL">‘<span class="c1">Dat is het niet, Elja. Het is meer de behoefte om nieuwe
dingen te ontdekken en wat van de wereld te zien.’ Hij zei niet dat
zijn voornaamste reden was om op jacht naar Grenen te
gaan.</span></p>
<p class="western2" xml:lang="nl-NL">‘<span class="c1">Ik zou het heel erg vinden als je niet meer bij ons komt,’ zei
ze triest.</span></p>
<p class="western3" xml:lang="nl-NL">Voordat hij kon
reageren kondigde de voordeurbel bezoek aan. Even later kwam Elja
met een adembenemende schoonheid binnen. Mark zag direct dat dit de
dochter van Jacob en Elja was. Ze was slank en had een onschuldige
sensualiteit die hem aan een pasgeboren poesje deed denken. Haar
haar was lang en donker, net als dat van Elja, maar ze had het in
haar nek bijeengebonden. Haar bovenlichaam was gehuld in een wit
bloesje zonder mouwen. Daaronder droeg ze een rode kniebroek. Een
mooier schepsel dan zij had hij nog niet eerder gezien. Ze omhelsde
haar vader en gaf hem twee zoenen. Mark ging staan en torende ver
boven haar uit. Hij moest even slikken voordat hij zijn naam
noemde. Ze glimlachte sereen toen ze hem een hand gaf en zei dat ze
Liane heette.</p>
<p class="western3" xml:lang="nl-NL">Zo gauw ze zat
begon Elja haar honderduit te vragen over haar studie en haar leven
in Amsterdam.</p>
<p class="western3" xml:lang="nl-NL">Mark kon zijn
ogen niet van haar afhouden. Een donkere krul was uit haar
paardenstaart ontsnapt. De rode gloed van het vuur verzachtte de
trekken in haar gezicht.</p>
<p class="western2" xml:lang="nl-NL">‘<span class="c1">Mark is een vriend van ons en kwam vertellen dat hij
waarschijnlijk van plan is te emigreren,’ legde Elja haar dochter
even later zijn aanwezigheid uit. ‘Ik zei dat hij ons dat niet aan
kon doen.’</span></p>
<p class="western2" xml:lang="nl-NL">‘<span class="c1">Sorry hoor, maar dat is echt een typische vrouwenopmerking,’
zei Mark. ‘Zoiets van: voor wie moet ik dan zorgen?’</span></p>
<p class="western3" xml:lang="nl-NL">Op Elja’s
gezicht brak plotseling de zon weer door. ‘Je hebt gelijk,’ zei ze.
‘Ik stel me aan. Je moet natuurlijk doen wat jou het beste lijkt en
geen rekening houden met goede vrienden. Met zeer goede vrienden,’
benadrukte ze.</p>
<p class="western2" xml:lang="nl-NL">‘<span class="c1">Je probeert me een schuldcomplex aan te praten, Elja. Dat is
niet zo mooi.’</span></p>
<p class="western2" xml:lang="nl-NL">‘<span class="c1">Dat probeer ik helemaal niet,’ reageerde ze wat kribbig. ‘Ik
wil gewoon dat je hier blijft.’</span></p>
<p class="western2" xml:lang="nl-NL">‘<span class="c1">Dan blijf ik gewoon.’</span></p>
<p class="western3" xml:lang="nl-NL">Elja knikte
even veelbetekenend naar Marks glas en keek toen naar Jacob die
gelijk opstond. Mark was blij dat Jacob de glazen vulde, want dan
kreeg hij in ieder geval een lekkere schuimkraag.</p>
<p class="western2" xml:lang="nl-NL">‘<span class="c1">Hoe staat het eigenlijk met je gemoedstoestand, Mark?’ vroeg
Elja.</span></p>
<p class="western2" xml:lang="nl-NL">‘<span class="c1">Ik ben nog steeds woest en zin ook nog steeds op wraak, maar
probeer me te beheersen.’</span></p>
<p class="western2" xml:lang="nl-NL">‘<span class="c1">Dan lijkt het me toch verstandig dat je gaat emigreren zodat
je geen domme dingen kunt doen,’ vond Jacob die net terugkwam. Voor
zijn dochter zette hij een glas rode wijn neer.</span></p>
<p class="western3" xml:lang="nl-NL">Elja keek Mark
indringend aan en zei: ‘Woede gaat gepaard met pijn maar ook met
een vorm van genot die voortvloeit uit de verwachting van de wraak
die deze pijn zal wegnemen.’</p>
<p class="western2" xml:lang="nl-NL">‘<span class="c1">Niets zeggen. Laat me raden,’ zei Mark terwijl hij een hand
omhoog stak. ‘Nietzsche.’</span></p>
<p class="western2" xml:lang="nl-NL">‘<span class="c1">Nee.’</span></p>
<p class="western2" xml:lang="nl-NL">‘<span class="c1">Oké, Confucius dan.’</span></p>
<p class="western2" xml:lang="nl-NL">‘<span class="c1">Ook niet. Aristoteles.’</span></p>
<p class="western2" xml:lang="nl-NL">‘<span class="c1">Hemeltjelief, jij haalt je wijsheden wel uit een heel lang
verleden,’ zei Mark. ‘Voor Christus, meen ik.’</span></p>
<p class="western2" xml:lang="nl-NL">‘<span class="c1">Klopt. Ergens tussen 330 en 360 voor Christus. Maar daar gaat
het niet om,’ zei ze wat ongeduldig. ‘Heb je wel gehoord wat ik
gezegd heb?’</span></p>
<p class="western2" xml:lang="nl-NL">‘<span class="c1">Jazeker. En ik ben het er helemaal mee eens. Als je wraak hebt
genomen op degene die je wat heeft aangedaan wordt de pijn
inderdaad minder.’</span></p>
<p class="western2" xml:lang="nl-NL">‘<span class="c1">Wraak is in strijd met de fundamentele menselijke vorm van
rechtvaardigheid, die eveneens een van onze meest fundamentele
waarden is, Mark. Daarom is wraak immoreel, en past zij in geen
enkele beschaafde sociale samenleving.’</span></p>
<p class="western2" xml:lang="nl-NL">‘<span class="c1">Mooi gesproken, Elja. Laat mij dan maar onbeschaafd, asociaal
en immoreel zijn. Ik wil die knagende pijn kwijt en dat kan alleen
door wraak,’ zei hij verbeten.</span></p>
<p class="western2" xml:lang="nl-NL">‘<span class="c1">In feite getuigt een sterke wraakneiging zoals jij die hebt
van een egocentrische en vaak ook paranoïde
mentaliteit.’</span></p>
<p class="western2" xml:lang="nl-NL">‘<span class="c1">Het wordt steeds fraaier, zeg. Wie is er nu paranoïde? De
dader, de politie, de advocaat of ik?’ Mark wond zich steeds meer
op. ‘Het is net of jij een politiefunctionaris bent die beweert dat
het slachtoffer het misdrijf zelf heeft uitgelokt.’</span></p>
<p class="western2" xml:lang="nl-NL">‘<span class="c1">Zoiets zou ik nooit zeggen,’ reageerde Elja gekwetst. ‘Je moet
niet kwaad worden omdat ik de dingen zeg zoals ik ze
zie.’</span></p>
<p class="western3" xml:lang="nl-NL">Toen Mark niets
zei ging ze verder: ‘Door er maar mee rond te blijven lopen en het
niet willen verwerken word je haatdragend jegens de dader, die je
blijft demoniseren.’</p>
<p class="western2" xml:lang="nl-NL">‘<span class="c1">Ja. Vind je het gek?’ Hij keek even tersluiks naar Liane die
er stil bijzat en geen idee had waarover het ging.</span></p>
<p class="western2" xml:lang="nl-NL">‘<span class="c1">Gek misschien niet. Alleen maar jammer. Je hebt nu het gevoel
dat je steeds onder druk staat en die druk leg je jezelf op. Ken je
het gedicht van Nietzsche dat “Mijn geluk” is getiteld?’</span></p>
<p class="western3" xml:lang="nl-NL">Mark schudde
zijn hoofd.</p>
<p class="western2" xml:lang="nl-NL">‘<span class="c1">Daar komt-ie:</span></p>
<p class="western2" xml:lang="nl-NL">“<span class="c1">Sinds ik het zoeken moe ben</span></p>
<p class="western3" xml:lang="nl-NL">leerde ik te
vinden</p>
<p class="western3" xml:lang="nl-NL">Sinds ik te
sterke tegenwind ken,</p>
<p class="western3" xml:lang="nl-NL">zeil ik met
alle winden”.’</p>
<p class="western2" xml:lang="nl-NL">‘<span class="c1">Nou dat is lekker gemakkelijk,’ merkte Mark wat humeurig op.
Hij pakte zijn glas bier en dronk het bijna half leeg.</span></p>
<p class="western2" xml:lang="nl-NL">‘<span class="c1">Zo kun je het opvatten maar de moraal is: maak je niet druk,
laat het je niet aangrijpen; als je voldoende afstand houdt, is
alles goed zo.’</span></p>
<p class="western3" xml:lang="nl-NL">Mark zuchtte
een paar keer. Toen zei hij: ‘Ik ken ook een gedicht, een heel
korte en hij is van mezelf. Hij zag dat Elja hem twijfelend aankeek
en hij begon te lachen. ‘Wraak is zoet, als je het doet, doe het
dan goed.’</p>
<p class="western2" xml:lang="nl-NL">‘<span class="c1">Jij wilt er gewoon niet los van komen,’ zei Elja
teleurgesteld.</span></p>
<p class="western2" xml:lang="nl-NL">‘<span class="c1">Ik vraag me af,’ zei Mark langzaam, ‘of je één persoon kunt
vinden die hetzelfde als ik heb meegemaakt er net zo over denkt als
jij.’</span></p>
<p class="western2" xml:lang="nl-NL">‘<span class="c1">Jawel. Misschien moet ik ze met een lantaarntje zoeken maar ze
zijn er beslist,’ zei ze met stelligheid.</span></p>
<p class="western3" xml:lang="nl-NL">Het drong tot
Mark door dat hij een poosje in gedachten was verzonken, want toen
Jacob zijn stem verhief hoorde hij hem weer en realiseerde hij zich
dat hij Jacob en Elja even volkomen vergeten was. Hij had
gefascineerd naar Liane gekeken terwijl ze met Elja praatte. Toen
ze haar hoofd vooroverboog om van haar wijn te nippen, verlichtte
het schijnsel van de vuurpot alleen haar gezicht waardoor het leek
of haar hoofd los van haar lichaam was gekomen en tegenover hem in
de lucht zweefde.</p>
<p class="western2" xml:lang="nl-NL">‘<span class="c1">Je bent een klootzak als je weg wilt,’ zei Jacob tegen
Mark.</span></p>
<p class="western2" xml:lang="nl-NL">‘<span class="c1">Dat is wel een heel lompe opmerking Jacob,’ merkte Elja
verwijtend op.</span></p>
<p class="western2" xml:lang="nl-NL">‘<span class="c1">Ja, sorry,’ zei hij berouwvol. Hij tikte Elja even met een
hand aan. ‘Soms denk ik niet na bij wat ik zeg. Is het er al uit.
Ik vecht ertegen maar de fout wil er maar niet uit.’</span></p>
<p class="western2" xml:lang="nl-NL">‘<span class="c1">Ga eens bij Elja in de leer,’ lachte Mark.</span></p>
<p class="western2" xml:lang="nl-NL">‘<span class="c1">Jacob is net zo’n hardnekkige leerling als jij bent,’ merkte
Elja wrevelig op. ‘Alle mensen die naar mijn lessen komen luisteren
gewoon. Maar bij jullie, en in het bijzonder bij jou Mark, moet ik
alles uit de kast halen om je te overtuigen van het nut van de
yogaleer.’</span></p>
<p class="western2" xml:lang="nl-NL">‘<span class="c1">Ik luister wel, hoor. Af en toe volg ik zelfs je adviezen op.’
Hij glimlachte samenzweerderig.</span></p>
<p class="western2" xml:lang="nl-NL">‘<span class="c1">Rinkelt je mobieltje?’ vroeg Jacob toen Mark een toestel uit
zijn broekzak haalde. ‘Ik hoorde niks. O, dat ding heeft natuurlijk
een trilfunctie.’</span></p>
<p class="western2" xml:lang="nl-NL">‘<span class="c1">Dit is geen mobiele telefoon, maar een fototoestel in
zakformaat. Het leek me wel een aardig idee om een paar foto’s te
maken. Ik hoop dat jullie daarmee akkoord gaan.’</span></p>
<p class="western3" xml:lang="nl-NL">Omdat niemand
bezwaar maakte, begon hij eerst een paar kiekjes van Elja te nemen,
daarna van Jacob en vervolgens van Liane. Toen vroeg hij Liane of
ze zich iets naar voren kon buigen zodat haar gezicht wat beter
belicht werd. Ze voldeed aan zijn verzoek. Tevreden borg hij het
toestel weer op.</p>
<p class="western3" xml:lang="nl-NL">Toen hij even
later naar haar keek zag hij dat ze hem onderzoekend opnam.
Kennelijk voelde ze zich betrapt, want ze ging gelijk staan en zei
dat ze even haar handen wilde wassen. Mark was benieuwd hoe ze over
hem dacht. Hij kon het bezwaarlijk vragen.</p>
<p class="western3" xml:lang="nl-NL">Omdat hij het
gevoel had dat Jacob en Elja graag met Liane wilden praten besloot
hij op tijd te vertrekken. Tenslotte kwam ze niet zo vaak
thuis.</p>
<p class="western3" xml:lang="nl-NL">Toen ze in de
deuropening stonden, zei Jacob: ‘Het wordt tijd dat we weer eens
een keer over boeken gaan discussiëren. Ik vond dat altijd heel
verhelderende en genoeglijke uurtjes.’</p>
<p class="western2" xml:lang="nl-NL">‘<span class="c1">Dan doen we dat de volgende keer,’ antwoordde Mark.</span></p>
<p class="western3" xml:lang="nl-NL">19</p>
<p class="western2" xml:lang="nl-NL"><a id="h19"></a> <span class="c1">Met stijgende verbijstering keek
Mark naar de lijken en lichaamsdelen die door elkaar heen dobberden
in de vijver voor zijn flat. De politie had hem gebeld en hem
gesommeerd daar direct heen te gaan. Hij had geen flauw idee waarom
de politie gebeld had en wat voor tafereel hij voorgeschoteld zou
krijgen, maar hij was meteen vertrokken. Toen hij bij de vijver
arriveerde, zag het er zwart van de mensen. Smerige sensatiezoekers
met hun morbide nieuwsgierigheid, dacht hij smalend. Hij liep naar
de rand van de vijver en zag zichzelf weerspiegeld in het water.
Toen hij zijn ogen verder over het water liet dwalen herkende hij
het lichaam van Tom Senders dat langzaam drijvend zijn kant op
kwam, de benen ontbraken. Hij droeg hetzelfde beige/bruin
gestreepte overhemd als die keer bij hem thuis toen hij hem in een
flits zag toen hij uit de auto stapte. Emotieloos keek hij toe hoe
twee mannen een ander lichaam naar de kant trokken. De persoon kwam
hem onbekend voor. Even later schrok hij zich kapot toen er een
dode vlak langs hem dreef. Er zaten grote gaten in het hoofd waar
goudvissen doorheen zwommen als gold het een speciaal voor hen
plezier gemaakte tunnel. Hij herkende Mekers in het aangevreten
hoofd. Hij droeg hetzelfde grijze kostuum en de donkerblauwe
stropdas als op de dag dat hij hem had bezocht. Zijn montuurloze
bril zat nog op zijn neus. Mark huiverde even, deed zijn sokken en
schoenen uit en stapte in het water. Hij hoorde een verbaasd
gemurmel van de menigte achter hem. De vijver was nergens diep
zodat hij overal kon staan. Hij maakte zwembewegingen met zijn hand
en kronkelde zich tussen de lichamen door die langs elkaar schoven.
Hij zag een vrouw met lang donker haar dat als de manen van een
leeuw het hoofd omkransten, de ogen wijd opengesperd. Vol afschuw
keek hij naar Angela, de vrouw van Harry Zaanstra. Behalve het ene
lichaam dat op de kant was getrokken en de lichamen die hij herkend
had, bevonden zich nog drie lijken in het water. Hij wilde er
dichter naartoe om erachter te komen of die lichamen hem ook bekend
voorkwamen. Hij draaide een lichaam dat op zijn buik lag om en keek
in het gezicht van Dijkstra, zijn ex-buurman. Toen Mark hem een
zetje gaf zag hij dat zijn armen als luciferstokjes van zijn romp
braken. Hij onderdrukte een braakneiging en ging weer naar de kant.
Hij had genoeg gezien en hoefde niet meer te weten of hij de andere
lijken ook herkende. In het gras trok hij zijn sokken en schoenen
aan. Er kwam iemand achter hem zitten die in zijn oor fluisterde:
‘Smerige huichelaar. Hier ben jij verantwoordelijk voor. Bah, wat
heb ik me in jou vergist.’ Aan de andere kant fluisterde iemand in
zijn oor: ‘Zie je wel, zie je wel.’ Het geluid weergalmde in zijn
hoofd alsof hij in een grot zat. Hij draaide zich om en zag een
monster met een zwarte cape waar lange hoorns uitstaken. De ogen
die hem aankeken en waarin de duivel huisde waren onmiskenbaar die
van Ingrid. Onbewogen keek hij terug, niet van plan zich te laten
intimideren door haar vermomming. Toen hoorde hij een schrille lach
en het monster loste op in het niets. Geschrokken vloog hij
achteruit en knalde met zijn hoofd tegen iets hards aan. ‘Au,’
schreeuwde hij. Hij vertoefde een paar minuten tussen droom en
ontwaken voordat hij zijn ogen opendeed en verward om zich heen
keek. Zijn hart ging wild tekeer en het zweet liep in stralen bij
zijn rug langs. ‘O, hemel, wanneer kom ik eindelijk eens van die
afschuwelijke nachtmerries af,’ zei hij zacht en klagend. Het ging
de laatste tijd zo goed. Met knikkende knieën ging hij naar de
keuken, ontsloot de balkondeur en liet zijn verhitte lijf door de
wind afkoelen. Toen hij koud werd ging hij weer naar binnen, liet
zich op de bank vallen en stak een sigaret op. De simpele klok in
de kast wees vijf uur aan. Hij was niet van plan om weer naar bed
te gaan, bang voor nog een akelige droom. Een lange warme douche
zou hem straks van alle angsten bevrijden en ontspannen. Hij kon
ook mediteren, dacht hij maar daar had hij nu geen zin in. Eerst
moest hij weer wat tot zichzelf komen.</span></p>
<p class="western3" xml:lang="nl-NL">Buiten was het
donker. De straten glansden nat in het schijnsel van de
lantaarnpalen. Het moest ’s nachts geregend hebben maar dat had hij
niet gemerkt. Hij drukte zijn sigaret uit, leunde achterover op de
bank en sloot zijn ogen. In willekeurige volgorde schoten hem
beelden van de afgelopen tijd door het hoofd: zijn ouders, zijn
collega’s, Ingrid, Jacob, Elja, Liane, de autoverkoper en zijn
bajesvriendjes. Hij schrok op uit zijn gemijmer toen een
vrachtwagen hard claxonneerde. Hij keek op de klok en zag tot zijn
verbazing dat het tien voor half acht was. Verdorie, dan moest hij
zich nog haasten ook om op tijd op het werk te zijn. Hij werd zo
langzamerhand gek van zijn angstdromen en alle mensen die constant
door zijn hoofd rondspookten. Hij ging staan, rommelde even in een
laatje, haalde er een kaartje uit waarop het telefoonnummer van
Weikstra stond en dacht niet langer na. Toen hij had neergelegd
overdacht hij wat hem die dag allemaal te doen stond, alvorens hij
afreisde.</p>
<p class="western3" xml:lang="nl-NL">20</p>
<p class="western2" xml:lang="nl-NL"><a id="h20"></a> <span class="c1">Mark zag dat het land onder hem voor
het grootste gedeelte schuilging onder een dik wolkendek. Hier en
daar waren de wolken wat uit elkaar gescheurd waardoor hij kon zien
dat het een bergachtig gebied was.</span></p>
<p class="western3" xml:lang="nl-NL">Sinds het
vertrek van de Baller, zoals het ruimteschip genoemd werd, had hij
voornamelijk geslapen. Weikstra had gezegd dat als de automatische
piloot aanstond, hij zich nergens over hoefde te bekommeren. Toen
hij hoge nood kreeg wurmde hij zich met moeite uit de riemen en
ging half zwevend, terwijl hij zich overal aan vasthield, naar de
kleine toiletruimte. Hij trok de ‘alleszuiger’ uit de klemmen van
de wand, ritste zijn broek open en stopte zijn lid in de grote
kokervormige mond ervan. Omdat hij het afschuwelijk vond om op een
dergelijke manier ook zijn ontlasting op te vangen had hij
tabletten ingenomen waardoor de kans daarop uiterst gering zou
zijn. Wel was hij gewaarschuwd voor het feit dat hij de eerste
dagen last van constipatie zou krijgen, maar dat nam hij dan maar
voor lief. Nadat hij geplast had keek hij in het kleine spiegeltje
dat naast de zuiger op de wand was bevestigd. Hij constateerde dat
hij er vermoeid uitzag ondanks de vele uren slaap en weet dat aan
het lange zitten in dezelfde houding. Er viel er niets vrolijks op
zijn gezicht te bespeuren. Onder zijn ogen zaten dikke wallen die
hem tien jaar ouder deden lijken. Na behoorlijk wat
lichaamsbewegingen zouden die wel verdwijnen. Hij had nog niet de
leeftijd bereikt waarop wallen zich permanent vestigden. Met een
klein kammetje fatsoeneerde hij zijn haar en zijn baard. De baard
had hij eraf willen halen, maar toen hij bij de kapper zat, was hij
op dat besluit teruggekomen. Hoewel hij ervan uitging dat het heel
moeilijk zou worden om Grenen te vinden, wilde hij niet dat die hem
direct zou herkennen, mocht hij hem tegenkomen. Grenen had hem nog
nooit met een baard gezien. Hij pakte een flesje water uit een
houder, nam een slok en liet het water door zijn mond spoelen,
alsof hij wijn testte. Daarna spuugde hij het naar de grond, maar
het vocht dwarrelde om hem heen als een fijne motregen. Hij vreesde
dat als hij het in de zuiger zou spugen, hij moest kotsen van de
urinelucht. Zwabberend en zwevend ging hij terug naar zijn
stoel.</p>
<p class="western3" xml:lang="nl-NL">Schrille
piepgeluidjes maakten duidelijk dat de landing niet meer lang
duurde. Het klokje op het dashboard gaf acht uur aan.</p>
<p class="western3" xml:lang="nl-NL">De zon scheen
volop en in de verte meende hij de schittering van een zee te zien
en een stel witte vlekken. De witte vlekken zouden wel stranden
zijn. Het leek wel of iemand met verf zilverkleurige strepen op de
zee had aangebracht, lange sporen die parallel aan de kustlijn
liepen. Zoiets spectaculairs had hij nog nooit gezien. Zou hij op
een heel bijzondere planeet landen? Naarmate de Baller het
landschap dichter naderde, vervaagden de glinsterende strepen. Hij
besefte dat het slechts gezichtsbedrog was, dat de schittering
veroorzaakt werd door een bepaalde stand van de zon en de hoogte
waarin hij zich op dat moment bevond. Er kwam een vreemd gevoel
over hem, beurtelings woog hij niks en dan leek hij een ton te
wegen. Toen bleef hij een constant gewicht houden. Zijn eigen
gewicht. Plotseling begon de Baller te schokken en te schudden in
hevige turbulentie. Zijn maag protesteerde heftig door die wilde
bewegingen. Met een duizelingwekkende vaart zag hij de Baller op de
planeet afstormen. Toen schoot de neus van de Baller omhoog
waardoor het schip bijna horizontaal kwam te liggen. Hoewel hij
eerst schrok door die onverwachte manoeuvre, realiseerde hij zich
even later dat de Baller hierdoor sterk werd afgeremd. Onder hem
kon hij huizen onderscheiden. Waar huizen waren, waren mensen dacht
hij opgelucht. Hij moest er niet aan denken om in een ongerept
natuurgebied terecht te komen waar alleen maar beesten leefden.</p>
<p class="western2" xml:lang="nl-NL">‘<span class="c1">Welke beproevingen zullen me allemaal te wachten staan?’
mompelde hij. Opeens bulderde de stem van Weikstra metaalachtig in
de cockpit. ‘Stand-by. Landing gaat zo in.’ Even later nam Kees
Herkens, de man die hem een spoedcursus op het gebied van
ruimteschipbesturing had gegeven, het gesprek over en vertelde voor
de zekerheid nogmaals wat hij precies moest doen en wenste hem toen
veel succes in de onbekende wereld.</span></p>
<p class="western3" xml:lang="nl-NL">Even later
zweefde de Baller als een geoefende zeemeeuw vloeiend naar de
grond. Instinctief klemde Mark zijn handen om de leuningen van zijn
stoel, maar de landing verliep zo soepel dat hij niet meer voelde
dan wanneer hij met de fiets over een verrotte appel had gereden.
De Baller taxiede nog even door en kwam toen met een ruk tot
stilstand.</p>
<p class="western2" xml:lang="nl-NL">‘<span class="c1">Landing okay,’ schreeuwde hij terwijl hij opgelucht in zijn
handen klapte.</span></p>
<p class="western2" xml:lang="nl-NL">‘<span class="c1">We hebben nog 320 seconden voordat het contact wordt
verbroken,’ zei Weikstra. ‘Vertel zoveel mogelijk als je
kunt.’</span></p>
<p class="western2" xml:lang="nl-NL">‘<span class="c1">Het uitzicht is fenomenaal.’</span></p>
<p class="western2" xml:lang="nl-NL">‘<span class="c1">Kom op, Weegers, nu geen tijd verspillen met geklets,’
reageerde Weikstra ongeduldig.</span></p>
<p class="western2" xml:lang="nl-NL">‘<span class="c1">Wat zijn de coördinaten?’</span></p>
<p class="western2" xml:lang="nl-NL">‘<span class="c1">Groen: tweehonderdtwaalf, rood: vierentachtig.’</span></p>
<p class="western2" xml:lang="nl-NL">‘<span class="c1">Geweldig, dat betekent dat we steeds nauwkeuriger landen.
Grenen is ongeveer zeven kilometer bij jou vandaan geland.’ Hij
vervolgde: ‘Buitentemperatuur?’</span></p>
<p class="western2" xml:lang="nl-NL">‘<span class="c1">40 graden Celsius.’</span></p>
<p class="western3" xml:lang="nl-NL">Nadat Mark de
luchtsamenstelling had doorgegeven, vroeg Weikstra hoe het terrein
was.</p>
<p class="western2" xml:lang="nl-NL">‘<span class="c1">Licht geaccidenteerd. In de verte bergen.’</span></p>
<p class="western2" xml:lang="nl-NL">‘<span class="c1">Specificatie?’</span></p>
<p class="western2" xml:lang="nl-NL">‘<span class="c1">Rode bloemen, formaat meloen. Het lijken wel
papavers.’</span></p>
<p class="western2" xml:lang="nl-NL">‘<span class="c1">Zo te zien staat er niemand op mij te wachten,’ probeerde Mark
grappig te zijn. ‘En…’</span></p>
<p class="western3" xml:lang="nl-NL">Ineens viel er
een overweldigende stilte. Mark keek nog een poosje naar de enorme
kleurenpracht, controleerde toen of hij alle handelingen had
verricht, die Herkens hem tot uitentreuren had laten herhalen, en
maakte zijn riemen los. Vervolgens deed hij de dikke metalen deur
open, gooide zijn reistas naar buiten, hing het trapje aan twee
haken bij de uitgang en verliet de Baller. Een zinderende hitte
sloeg hem als een mokerslag in het gezicht. Hemel, dit was niet
normaal meer. Hij liep om de Baller heen om in de schaduw te kunnen
zitten.</p>
<p class="western3" xml:lang="nl-NL">Toen hij
enigszins aan de temperatuur was gewend ging hij staan en deed hij
wat rek- en strekoefeningen om de bloedsomloop weer op gang te
brengen. Vervolgens liep hij een stuk bij het ruimteschip vandaan.
De zon had zich inmiddels achter dikke wolken verscholen. Het zweet
droop van zijn hele lichaam. In de wijde omtrek was geen sterveling
te bekennen en geen enkel geluid te horen.</p>
<p class="western3" xml:lang="nl-NL">In ieder geval
hoef ik niet in een lange rij te staan voor een douanehokje, dacht
hij ironisch. Besluiteloos keek hij om zich heen en vroeg zich af
welke kant hij het beste op kon gaan.</p>
<p class="western3" xml:lang="nl-NL">Voordat hij een
beslissing had genomen, hoorde hij plots een vreemd gebrom. Hij
tuurde in de richting van het geluid dat steeds harder werd en even
later kwamen er zes vreemde voertuigen in zicht. Met een zucht liet
hij zich op de rode bloemen vallen. Vol spanning wachtte hij af wat
er ging gebeuren.</p>
<p class="western2" xml:lang="nl-NL">‘<span class="c1">Wat zou jij me nu aanraden, Elja?’ zei hij zacht. ‘Nu sta je
ook even met de mond vol tanden, hè? Mediteren lijkt me zinloos.
Bidden is misschien beter.’</span></p>
<p class="western3" xml:lang="nl-NL">Mark blies een
lange ademstoot uit en keek naar de hemel die nu weer strakblauw
kleurde. Het verbaasde hem dat het wolkendek zo snel was verdwenen.
Wat voor wezens zullen hier wonen? vroeg hij zich af. Zouden ze ook
maar iets op mensen lijken? Waarschijnlijk wel, want hij had nog
nooit een hond of een paard of wat voor dier dan ook zien
autorijden of een huis zien bouwen. Misschien kwamen ze hem wel
vermoorden om hem vervolgens als voer voor de wilde beesten achter
te laten. Omdat het zonlicht behoorlijk fel was, wilde hij zijn
zonnebril uit de reistas halen. Toen bedacht hij zich. Een zwarte
baard en snor, en een donkere zonnebril moesten geen al te
betrouwbare indruk maken.</p>
<p class="western3" xml:lang="nl-NL">De wagens
kwamen dwars over het veld recht op hem af. Zonde van die mooie
bloemen, dacht hij vluchtig. Het waren er zes. Vijf reden door naar
het ruimteschip en één stopte vlak bij hem. De wagens waren zwart,
hadden een ovaal model en leken met de brede hoge banden wel wat op
jeeps. Er stapte een kale man uit die gekleed was in een korte
bruine broek en een beige overhemd met korte mouwen. Hij had niet
de moeite genomen om zijn hemd dicht te knopen. Vriendelijk
glimlachend kwam hij op Mark af. Mark wantrouwde glimlachende
kaalkoppen, maar dat kon hij bezwaarlijk laten merken. Hij stond op
en produceerde met moeite ook een glimlach. Toen de man vlak bij
hem was zag hij dat zijn voorhoofd knalrood was alsof hij daar met
een verfkwast overheen gestreken had. Zijn oren waren ook vreemd.
De oorschelpen leken op echte schelpen met een waaierachtige vorm,
maar wel heel kleine, waarmee het strand vaak bezaaid lag. Zou dat
een kenmerk van de Baloreasieten zijn of had de man gewoon een
oorafwijking? Toen hij zijn ogen over de man liet glijden zag hij
harige benen als van een aap onder zijn korte broek. Of was dit een
of andere vreemde maillot die mode was op Baloreas?</p>
<p class="western2" xml:lang="nl-NL">‘<span class="c1">Net aangekomen?’ vroeg de man terwijl hij zijn hand uitstak.
Hij stelde zich voor als Winner Steek. Mark keek hem verbluft aan.
Hoe was het in godsnaam mogelijk dat de man Nederlands sprak? Of
had de taal van de planeet zich op een raadselachtige manier zich
in zijn hersens genesteld op het moment dat hij voet op
Baloreasaanse bodem zette? De man sprak misschien wel helemaal geen
Nederlands, maar hij Baloreasaans. Hoe dan ook, het was in ieder
geval een enorme meevaller dat hij niet met handen en voeten hoefde
te praten.</span></p>
<p class="western2" xml:lang="nl-NL">‘<span class="c1">Inderdaad. Ik zit op een lift te wachten,’ grijnsde
Mark.</span></p>
<p class="western2" xml:lang="nl-NL">‘<span class="c1">Ruimtepiloten hoeven nooit lang te wachten,’ zei de man
serieus. ‘We zien ze al van verre aankomen, wachten even af waar ze
landen en gaan er dan op af.’</span></p>
<p class="western2" xml:lang="nl-NL">‘<span class="c1">Ik begrijp het.’ Mark wist op dat moment niet meer te
zeggen.</span></p>
<p class="western2" xml:lang="nl-NL">‘<span class="c1">Bent u voor de Markers of voor de Skoters?’ vroeg de man
toen.</span></p>
<p class="western2" xml:lang="nl-NL">‘<span class="c1">De wat?’ Mark keek hem niet-begrijpend aan.</span></p>
<p class="western2" xml:lang="nl-NL">‘<span class="c1">De Markers of de Skoters.’</span></p>
<p class="SWsoftchapter" id="calibre_toc_3"> </p>
<p class="western2" xml:lang="nl-NL">‘<span class="c1">Ik heb geen idee waarover u het heeft.’</span></p>
<p class="western2" xml:lang="nl-NL">‘<span class="c1">Ach nee, natuurlijk weet je dat nog niet. Dom van mij. Het is
een gewoonte van me om een onbekende direct te vragen waar zijn
voorkeur naar uitgaat. Je moet namelijk weten dat er twee
groeperingen zijn op Baloreas: de Markers zijn voor geld en de
Skoters zijn voor principes.’</span></p>
<p class="western2" xml:lang="nl-NL">‘<span class="c1">In principe ben ik voor principes,’ lachte Mark. Toen hij zag
dat Steek bedenkelijk keek, zei hij snel: ‘Maar geld heeft mijn
voorkeur.’</span></p>
<p class="western2" xml:lang="nl-NL">‘<span class="c1">Heel verstandig. Hoe was je naam ook alweer?’</span></p>
</body>
</html>
